<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;मूलम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/</link>
    <description>Recent content in &#43;मूलम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/01/</guid>
      <description>&lt;p&gt;प्रथमोऽङ्कः ।&lt;/p&gt;&#xA;&lt;p&gt;इदं कविभ्यः पूर्वेभ्यो नमोवाकं प्रशास्महे ।&lt;br&gt;&#xA;वन्देमहि च तां वाणीममृतामात्मनः कलाम् ॥१॥&lt;/p&gt;&#xA;&lt;p&gt;(नान्द्यन्ते) सूत्रधारः - अलमतिविस्तरेण ।&lt;br&gt;&#xA;अद्य खलु भगवतः कालप्रियानाथस्य यात्रायामार्यमिश्रान्विज्ञापयामि - एवमत्रभवन्तो विदाङ्कुर्वन्तु ।&lt;br&gt;&#xA;अस्ति खलु तत्रभवान्काश्यपः श्रीकण्ठपदलाञ्छनः पदवाक्यप्रमाणज्ञो भवभूतिर्नाम जतुकर्णीपुत्रः ।&lt;/p&gt;&#xA;&lt;p&gt;यं ब्रह्माणमियं देवी वाग्वश्यैवान्ववर्तत ।&lt;br&gt;&#xA;उत्तरं रामचरितं तत्प्रणीतं प्रयोक्ष्यते ॥२॥&lt;/p&gt;&#xA;&lt;p&gt;एषोऽस्मि कविवशादायोध्यकस्तदानीन्तनश्च संवृत्तः ।&lt;br&gt;&#xA;(समन्तादवलोक्य ।) भो भोः, यदा तावदत्रभवतः पौलस्त्यकुलधूमकेतोर्महाराजरामस्यायं पट्टाभिषेकसमयो रात्रिन्दिवमसंहृतनान्दीकः, तत्किमिदानीं विश्रान्तचारचरणानि चत्वरस्थानानि ।&lt;br&gt;&#xA;(प्रविश्य ।) नटः - भाव, प्रेषिता हि स्वगृहान्महाराजेन लङ्कासमरसुहृदो महात्मानः प्लवङ्गमराक्षसाः सभाजनोपस्थायिनश्च नानादिगन्तपावना ब्रह्मर्षयो राजर्षयश्च, यत्समाराधनायैतावतो दिवसान्प्रमोद आसीत् ।&lt;br&gt;&#xA;सूत्रधारः - आ, अस्त्येतन्निमित्तम् ।&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/02/</guid>
      <description>&lt;p&gt;द्वितीयोऽङ्कः ।&lt;br&gt;&#xA;(नेपथ्ये ।) स्वागतं तपोधनायाः ।&lt;br&gt;&#xA;(ततः प्रविशत्यध्वगवेषा तापसी ।) तापसी - अये वनदेवता फलकुसुमगर्भेण पल्लवार्घ्येण दूरान्मामुपतिष्ठते ।&lt;br&gt;&#xA;(प्रविश्य ।) वनदेवता - (अर्घ्यं विकीर्य ।) यथेच्छाभोग्यं वो वनमिदमयं मे सुदिवसः सतां सद्भिः सङ्गः कथमपि हि पुण्येन भवति ।&lt;br&gt;&#xA;तरुच्छाया तोयं यदपि तपसां योग्यमशनं फलं वा मूलं वा तदपि न पराधीनमिह वः ॥१॥&lt;br&gt;&#xA;तापसी - किमत्रोच्यते ।&lt;br&gt;&#xA;प्रियप्राया वृत्तिर्विनयमधुरो वाचि नियमः प्रकृत्या कल्याणी मतिरनवगीतः परिचयः ।&lt;br&gt;&#xA;पुरो वा पश्चाद्वा तदिदमविपर्यासितरसं रहस्यं साधूनामनुपधि विशुद्धं विजयते ॥२॥&lt;br&gt;&#xA;(उपविशतः ।) वनदेवता - कां पुनरत्रभवतीमवगच्छामि ।&lt;br&gt;&#xA;तापसी - आत्रेय्यस्मि ।&lt;br&gt;&#xA;वनदेवता - आर्ये आत्रेयि, कुतः पुनरिहागम्यते किम्प्रयोजनो दण्डकारण्योपवनप्रचारः ।&lt;br&gt;&#xA;आत्रेयी - अस्मिन्नगस्त्यप्रमुखाः प्रदेशे भूयांस उद्गीथविदो वसन्ति ।&lt;br&gt;&#xA;तेभ्योऽधिगन्तुं निगमान्तविद्यां वाल्मीकिपार्श्वादिह पर्यटामि ॥३॥&lt;br&gt;&#xA;वनदेवता - यदा तावदन्येऽपि मुनयस्तमेव हि पुराणब्रह्मवादिनं प्राचेतसमृषिं ब्रह्मपारायणायोपासते ।&lt;br&gt;&#xA;तत्कोऽयमार्यायाः प्रवासः ।&lt;br&gt;&#xA;आत्रेयी - तस्मिन्हि महानध्ययनप्रत्यूह इत्येष दीर्घप्रवासोऽङ्गीकृतः ।&lt;br&gt;&#xA;वनदेवता - कीदृशः ।&lt;br&gt;&#xA;आत्रेयी - तत्र भगवतः केनापि देवताविशेषेण सर्वप्रकाराद्भुतं स्तन्यत्यागमात्रके वयसि वर्तमानं दारकद्वयमुपनीतम् ।&lt;br&gt;&#xA;तत्खलु न केवलं तस्य, अपि तु तिरश्चामप्यन्तःकरणानि तत्त्वान्युपस्नेहयति ।&lt;br&gt;&#xA;वनदेवता - अपि तयोर्नामसञ्ज्ञानमस्ति ।&lt;br&gt;&#xA;आत्रेयी - तयैव किल देवतया तयोः कुशलवाविति नामनी च प्रभावश्चाख्यातः ।&lt;br&gt;&#xA;वनदेवता - कीदृशः प्रभावः ।&lt;br&gt;&#xA;आत्रेयी - तयोः किल सरहस्यानि जृम्भकास्त्राणि जन्मसिद्धानीति ।&lt;br&gt;&#xA;वनदेवता - अहो नु भोश्चित्रमेतत् ।&lt;br&gt;&#xA;आत्रेयी - तौ च भगवता वाल्मीकिना धात्रीकर्मतः परिगृह्य पोषितौ रक्षितौ च ।&lt;br&gt;&#xA;निर्वृत्तचौलकर्मणोस्तयोस्त्रयीवर्जमितरास्तिस्रो विद्याः सावधानेन परिनिष्ठापिताः ।&lt;br&gt;&#xA;तदनन्तरं भगवतैकादशे वर्षे क्षात्रेण कल्पेनोपनीय त्रयीविद्यामध्यापितौ ।&lt;br&gt;&#xA;न त्वेताभ्यामतिदीप्तिप्रज्ञाभ्यामस्मदादेः सहाध्ययनयोगोऽस्ति ।&lt;br&gt;&#xA;यतः ।&lt;br&gt;&#xA;वितरति गुरुः प्राज्ञे विद्यां यथैव तथा जडे न तु खलु तयोर्ज्ञाने शक्तिं करोत्यपहन्ति वा ।&lt;br&gt;&#xA;भवति हि पुनर्भूयान्भेदः फलं प्रति तद्यथा प्रभवति शुचिर्बिम्बग्राहे मणिर्न मृदादयः ॥४॥&lt;br&gt;&#xA;वनदेवता - अयमध्ययनप्रत्यूहः ।&lt;br&gt;&#xA;आत्रेयी - अन्यश्च ।&lt;br&gt;&#xA;वनदेवता - अथापरः कः ।&lt;br&gt;&#xA;आत्रेयी - अथ स ब्रह्मर्षिरेकदा माध्यन्दिनसवनाय नदीं तमसामनुप्रपन्नः ।&lt;br&gt;&#xA;तत्र युग्मचारिणोः क्रौञ्चयोरेकं व्याधेन वध्यमानं ददर्श ।&lt;br&gt;&#xA;आकस्मिकप्रत्यवभासां देवीं वाचमानुष्टुभेन छन्दसा परिणतामभ्युदैरयत् ।&lt;br&gt;&#xA;मा निषाद प्रतिष्ठां त्वमगमः शाश्वतीः समाः ।&lt;br&gt;&#xA;यत्क्रौञ्चमिथुनादेकमवधीः काममोहितम् ॥५॥&lt;br&gt;&#xA;वनदेवता - आम्नायादन्यत्र नूतनच्छन्दसामवतारः ।&lt;br&gt;&#xA;आत्रेयी - तेन हि पुनः समयेन तं भगवन्तमाविर्भूतशब्दप्रकाशमृषिमुपसङ्गम्य भगवान्भूतभावनः पद्मयोनिरवोचत् - &amp;ldquo;ऋषे, प्रबुद्धोऽसि वागात्मनि ब्रह्मणि ।&lt;br&gt;&#xA;तद्ब्रूहि रामचरितम् ।&lt;br&gt;&#xA;अव्याहतज्योतिरार्षं ते चक्षुः प्रतिभातु ।&lt;br&gt;&#xA;आद्यः कविरसि&amp;rdquo; इत्युक्त्वान्तर्हितः ।&lt;br&gt;&#xA;अथ स भगवान्प्राचेतसः प्रथमं मनुष्येषु शब्दब्रह्मणस्तादृशं विवर्तमितिहासं रामायणं प्रणिनाय ।&lt;br&gt;&#xA;वनदेवता - हन्त पण्डितः संसारः ।&lt;br&gt;&#xA;आत्रेयी - तस्मादेव हि ब्रवीमि तत्र महानध्ययनप्रत्यूह इति ।&lt;br&gt;&#xA;वनदेवता - युज्यते ।&lt;br&gt;&#xA;आत्रेयी - विश्रान्तास्मि भद्रे सम्प्रत्यगस्त्याश्रमस्य पन्थानं ब्रूहि ।&lt;br&gt;&#xA;वनदेवता - इतः पञ्चवटीमनुप्रविश्य गम्यतामनेन गोदावरीतीरेण ।&lt;br&gt;&#xA;आत्रेयी - (सास्रम् ।) अप्येतत्तपोवनम् ।&lt;br&gt;&#xA;अप्येषा पञ्चवटी ।&lt;br&gt;&#xA;अपि सरिदियं गोदावरी ।&lt;br&gt;&#xA;अप्ययं गिरिः प्रस्रवणः ।&lt;br&gt;&#xA;अपि जनस्थानवनदेवता त्वं वासन्ती ।&lt;br&gt;&#xA;वनदेवता - तथैव तत्सर्वम् ।&lt;br&gt;&#xA;आत्रेयी - हा वत्से जानकि ।&lt;br&gt;&#xA;स एष ते वल्लभशाखिवर्गः प्रासङ्गिकीनां विषयः कथानाम् ।&lt;br&gt;&#xA;त्वां नामशेषामपि दृश्यमानः प्रत्यक्षदृष्टामिव नः करोति ॥६॥&lt;br&gt;&#xA;वासन्ती - (सभयम् ।&lt;br&gt;&#xA;स्वगतम् ।) कथं नामशेषेत्याह ।&lt;br&gt;&#xA;(प्रकाशम् ।) किमत्याहितं सीतादेव्याः ।&lt;br&gt;&#xA;आत्रेयी - न केवलमत्याहितम्, सापवादमपि ।&lt;br&gt;&#xA;(कर्णे ।) एवमिति ।&lt;br&gt;&#xA;वासन्ती - हा दारुणो दैवनिर्घातः ।&lt;br&gt;&#xA;(इति मूर्च्छति ।) आत्रेयी - भद्रे, समाश्वसिहि समाश्वसिहि ।&lt;br&gt;&#xA;वासन्ती - हा प्रियसखि, ईदृशस्ते निर्माणभागः ।&lt;br&gt;&#xA;हा रामभद्र ।&lt;br&gt;&#xA;अथवा अलं त्वया ।&lt;br&gt;&#xA;आर्ये आत्रेयि, अथ तस्मादरण्यात्परित्यज्य निवृत्ते लक्ष्मणे सीतायाः किं वृत्तमिति काचिदासीत्प्रवृत्तिः ।&lt;br&gt;&#xA;आत्रेयी - नहि नहि ।&lt;br&gt;&#xA;वासन्ती - कष्टम् ।&lt;br&gt;&#xA;आर्यारुन्धतीवसिष्ठाधिष्ठितेषु नः कुलेषु जीवन्तीषु च वृद्धासु राज्ञीषु कथमिदं जातम् ।&lt;br&gt;&#xA;आत्रेयी - ऋष्यशृङ्गसत्रे गुरुजनस्तदासीत् ।&lt;br&gt;&#xA;सम्प्रति परिसमाप्तं द्वादशवार्षिकं सत्रम् ।&lt;br&gt;&#xA;ऋष्यशृङ्गेण च सम्पूज्य विसर्जिता गुरवः ।&lt;br&gt;&#xA;ततो भगवत्यरुन्धती नाहं वधूविरहितामयोध्यां गच्छामीत्याह ।&lt;br&gt;&#xA;तदेव राममातृभिरनुमोदितम् ।&lt;br&gt;&#xA;तदनुरोधाद्भगवतो वसिष्ठस्यापि श्रद्धा वाल्मीकिवनं गत्वा वत्स्याम इति ।&lt;br&gt;&#xA;वासन्ती - अथ स रामभद्रः किमाचारः ।&lt;br&gt;&#xA;आत्रेयी - तेन राज्ञा राजक्रतुरश्वमेधः प्रक्रान्तः ।&lt;br&gt;&#xA;वासन्ती - अहह धिक् ।&lt;br&gt;&#xA;परिणीतमपि ।&lt;br&gt;&#xA;आत्रेयी - शन्तम् ।&lt;br&gt;&#xA;नहि नहि ।&lt;br&gt;&#xA;वासन्ती - का तर्हि यज्ञे सहधर्मचारिणी ।&lt;br&gt;&#xA;आत्रेयी - हिरण्मयी सीताप्रतिकृतिर्गृहिणीकृता ।&lt;br&gt;&#xA;वासन्ती - हन्त भोः वज्रादपि कठोराणि मृदूनि कुसुमादपि ।&lt;br&gt;&#xA;लोकोत्तराणां चेतांसि को हि विज्ञातुमर्हति ॥७॥&lt;br&gt;&#xA;आत्रेयी - विसृष्टश्च वामदेवानुमन्त्रितो मेध्याश्वः ।&lt;br&gt;&#xA;प्रकॢप्ताश्च तस्य यथाशास्त्रं रक्षितारः ।&lt;br&gt;&#xA;तेषामधिष्ठाता लक्ष्मणात्मजश्चन्द्रकेतुर्दत्तदिव्यास्त्रसम्प्रदायश्चतुरङ्गसाधनान्वितोऽनुप्रहितः ।&lt;br&gt;&#xA;वासन्ती - (सहर्षकौतुकास्रम् ।) कुमारलक्ष्मणस्यापि पुत्र इति मातर्, जीवामि ।&lt;br&gt;&#xA;आत्रेयी - अत्रान्तरे ब्राह्मणेन मृतं पुत्रमुत्क्षिप्य राजद्वारे सोरस्ताडमब्रह्मण्यमुद्धोषितम् ।&lt;br&gt;&#xA;ततो न राजापचारमन्तरेण प्रजानामकालमृत्युः सञ्चरतीत्यात्मदोषं निरूपयति करुणामये रामभद्रे सहसैवाशरीरिणी वागुदचरत् - शम्बूको नाम वृषलः पृथिव्यां तप्यते तपः ।&lt;br&gt;&#xA;शीर्षच्छेद्यः स ते राम तं हत्वा जीवय द्विजम् ॥८॥&lt;br&gt;&#xA;इत्युपश्रुत्य कृपाणपाणिः पुष्पकमधिरुह्य सर्वा दिशो विदिशश्च शूद्रतापसान्वेषणाय जगत्पतिः सञ्चारं समारब्धवान् ।&lt;br&gt;&#xA;वासन्ती - शम्बूको नामाधोमुखो धूमपः शूद्रोऽस्मिन्नेव जनस्थाने तपश्चरति ।&lt;br&gt;&#xA;अपि नाम रामभद्रः पुनरिदं वनमलङ्कुर्यात् ।&lt;br&gt;&#xA;आत्रेयी - भद्रे, गम्यतेऽधुना ।&lt;br&gt;&#xA;वासन्ती - आर्ये आत्रेयि, एवमस्तु ।&lt;br&gt;&#xA;कठोरश्च दिवसः ।&lt;br&gt;&#xA;कण्डूलद्विपगण्डपिण्डकषणाकम्पेन सम्पातिभिर्धर्मस्रंसितबन्धनैश्च कुसुमैरर्चन्ति गोदावरीम् ।&lt;br&gt;&#xA;छायापस्किरमाणविष्किरमुखव्याकृष्टकीटत्वचः कूजत्क्लान्तकपोतकुक्कुटकुलाः कूले कुलायद्रुमाः ॥९॥&lt;br&gt;&#xA;(इति परिक्रम्य निष्क्रान्ते ।) इति शुद्धविष्कम्भः ।&lt;br&gt;&#xA;(ततः प्रविशति सदयोद्यतखड्गो रामभद्रः ।) रामः - हे हस्त दक्षिण मृतस्य शिशोर्द्विजस्य जीवातवे विसृज शूद्रमुनौ कृपाणम् ।&lt;br&gt;&#xA;रामस्य बाहुरसि निर्भरगर्भखिन्नसीताविवासनपटोः करुणा कुतस्ते ॥१०॥&lt;br&gt;&#xA;(कथञ्चित्प्रहृत्य ।) कृतं रामसदृशं कर्म ।&lt;br&gt;&#xA;अपि जीवेत्स ब्राह्मणपुत्रः ।&lt;br&gt;&#xA;(प्रविश्य ।) दिव्यपुरुषः - जयतु देवः ।&lt;br&gt;&#xA;दत्ताभये त्वयि यमादपि दण्डधारे सञ्जीवितः शिशुरसौ मम चेयमृद्धिः ।&lt;br&gt;&#xA;शम्बूक एष शिरसा चरणौ नतस्ते सत्सङ्गजानि निधनान्यपि तारयन्ति ॥११॥&lt;br&gt;&#xA;रामः - द्वयमपि प्रियं नः तदनुभूयतामुग्रस्य तपसः परिपाकः ।&lt;br&gt;&#xA;यत्रानन्दाश्च मोदाश्च यत्र पुण्याश्च सम्पदः ।&lt;br&gt;&#xA;वैराजा नाम ते लोकास्तैजसाः सन्तु ते शिवाः ॥१२॥&lt;br&gt;&#xA;शम्बूकः - स्वामिन्, युष्मत्प्रसादादेवैष महिमा ।&lt;br&gt;&#xA;किमत्र तपसा ।&lt;br&gt;&#xA;अथवा महदुपकृतं तपसा ।&lt;br&gt;&#xA;अन्वेष्टव्यो यदसि भुवने लोकनाथः शरण्यो मामन्विष्यन्निह वृषलकं योजनानां शतानि ।&lt;br&gt;&#xA;क्रान्त्वा प्राप्तः स इह तपसां सम्प्रसादोऽन्यथा तु क्वायोध्यायाः पुनरुपगमो दण्डकायां वने वः ॥१३॥&lt;br&gt;&#xA;रामः - किं नाम दण्डकेयम् ।&lt;br&gt;&#xA;(सर्वतोऽवलोक्य ।) हा, कथम् - स्निग्धश्यामाः क्वचिदपरतो भीषणाभोगरूक्षाः स्थाने स्थाने मुखरककुभो झाङ्कृतैर्निर्झराणाम् ।&lt;br&gt;&#xA;एते तीर्थाश्रमगिरिसरिद्गर्तकान्तारमिश्राः सन्दृश्यन्ते परिचितभुवो दण्डकारण्यभागाः ॥१४॥&lt;br&gt;&#xA;शम्बूकः - दण्डकैवैषा ।&lt;br&gt;&#xA;अत्र किल पूर्वं निवसता देवेन चतुर्दश सहस्राणि चतुर्दश च राक्षसाः ।&lt;br&gt;&#xA;त्रयश्च दूषणखरत्रिमूर्धानो रणे हताः ॥१५॥&lt;br&gt;&#xA;येन सिद्धक्षेत्रेऽस्मिन्मादृशामपि जानपदानामकुतोभयः सञ्चारः संवृत्तः ।&lt;br&gt;&#xA;रामः - न केवलं दण्डकैव, जनस्थानमपि ।&lt;br&gt;&#xA;शम्बूकः - बाढम् ।&lt;br&gt;&#xA;एतानि खलु सर्वभूतरोमहर्षणान्युन्मत्तचण्डश्वापदकुलाक्रान्तविकटगिरिगह्वराणि जनस्थानपर्यन्तदीर्घारण्यानि दक्षिणां दिशमभिवर्तन्ते ।&lt;br&gt;&#xA;तथाहि ।&lt;br&gt;&#xA;निष्कूजस्तिमिताः क्वचित्क्वचिदपि प्रोच्चण्डसत्त्वस्वनाः स्वेच्छासुप्तगभीरभोगभुजगश्वासप्रदीप्ताग्नयः ।&lt;br&gt;&#xA;सीमानः प्रदरोदअरेषु विरलस्वल्पाम्भसो यास्वयं तृष्यद्भिः प्रतिसूर्यकैरजगरस्वेदद्रवः पीयते ॥१६॥&lt;br&gt;&#xA;रामः - पश्यामि च जनस्थानं भूतपूर्वखरालयम् ।&lt;br&gt;&#xA;प्रत्यक्षानिव वृत्तान्तान्पूर्वाननुभवामि च ॥१७॥&lt;br&gt;&#xA;(सर्वतोऽवलोक्य ।) प्रियारामा हि वैदेह्यासीत् ।&lt;br&gt;&#xA;एतानि नाम कान्ताराणि ।&lt;br&gt;&#xA;किमतः परं भयानकं स्यात् ।&lt;br&gt;&#xA;(सास्रम् ।) त्वया सह निवत्स्यामि वनेषु मधुगन्धिषु ।&lt;br&gt;&#xA;इतीवारमते हासौ स्नेहस्तस्याः स तादृशः ॥१८॥&lt;br&gt;&#xA;न किञ्चिदपि कुर्वाणः सौख्यैर्दुःखान्यपोहति ।&lt;br&gt;&#xA;तत्तस्य किमपि द्रव्यं यो हि यस्य प्रियो जनः ॥१९॥&lt;br&gt;&#xA;शम्बूकः - तदलमेभिर्दुरासदैः ।&lt;br&gt;&#xA;अथैतानि मदकलमयूरकण्ठकोमलच्छविभिरवकीर्णानि पर्यन्तैरविरलनिविष्टनीलबहुलच्छायातरुषण्डमण्डितान्यसम्भ्रान्तविविधमृगयूथानि पश्यतु महाभागः प्रशान्तगम्भीराणि श्वापदकुलशरण्यानि महारण्यानि ।&lt;br&gt;&#xA;इह समदशकुन्ताक्रान्तवानीरमुक्तप्रसवसुरभिशीतस्वच्छतोया वहन्ति ।&lt;br&gt;&#xA;फलभरपरिणामश्यामजम्बूनिकुञ्जस्खलनमुखरभूरिस्रोतसो निर्झरिण्यः ॥२०।&lt;br&gt;&#xA;अपि च ।&lt;br&gt;&#xA;दधति कुहरभाजामत्र भल्लूकयूनामनुरसितगुरूणि स्त्यानमम्बूकृतानि ।&lt;br&gt;&#xA;शिशिरकटुकषायः स्त्यायते सल्लकीनामिभदलितविकीर्णग्रन्थिनिष्यन्दगन्धः ॥२१॥&lt;br&gt;&#xA;रामः - (सबाष्पस्तम्भम् ।) भद्र, शिवास्ते पन्थानो देवयानाः ।&lt;br&gt;&#xA;प्रलीयस्व पुण्येभ्यो लोकेभ्यः ।&lt;br&gt;&#xA;शम्बूकः - यावत्पुराणब्रह्मर्षिमगस्त्यमभिवाद्य शाश्वतं पदमनुप्रविशामि ।&lt;br&gt;&#xA;(इति निष्क्रान्तः ।) रामः - एतत्पुनर्वनमहो कथमद्य दृष्टं यस्मिन्नभूम चिरमेव पुरा वसन्तः ।&lt;br&gt;&#xA;आरण्यकाश्च गृहिणश्च रताः स्वधर्मे सांसारिकेषु च सुखेषु वयं रसज्ञाः ॥२२॥&lt;br&gt;&#xA;एते त एव गिरयो विरुवन्मयूरास्तान्येव मत्तहरिणानि वनस्थलानि ।&lt;br&gt;&#xA;आमञ्जुवञ्जुलरुतानि च तान्यमूनि नीरन्ध्रनीपनिचुलानि सरित्तटानि ॥२३॥&lt;br&gt;&#xA;मेघमालेव यश्चायमारादिव विभाव्यते ।&lt;br&gt;&#xA;गिरिः प्रस्रवणः सोऽयम् अत्र गोदावरी नदी ॥२४॥&lt;br&gt;&#xA;अस्यैवासीन्महति शिखरे गृध्रराजस्य वासस्तस्याधस्ताद्वयमपि रतास्तेषु पर्णोटजेषु ।&lt;br&gt;&#xA;गोदावर्याः पयसि विततानोकहश्यामलश्रीरन्तः कूजन्मुखरशकुनो यत्र रम्यो वनान्तः ॥२५॥&lt;br&gt;&#xA;अत्रैव सा पञ्चवटी यत्र निवासेन विविधविस्रम्भातिप्रसङ्गसाक्षिणः प्रदेशाः प्रियायाः प्रियसखी च वासन्ती नाम वनदेवता ।&lt;br&gt;&#xA;किमिदमापतितमद्य रामस्य ।&lt;br&gt;&#xA;सम्प्रति हि ।&lt;br&gt;&#xA;चिराद्वेगारम्भी प्रसृत इव तीव्रो विषरसः कुतश्चित्संवेगात्प्रचल इव शल्यस्य शकलः ।&lt;br&gt;&#xA;व्रणो रूढग्रन्थिः स्फुटित इव हृन्मर्मणि पुनः पुराभूतः शोको विकलयति मां नूतन इव ॥२६॥&lt;br&gt;&#xA;तथाविधानपि तावत्पूर्वसुहृदो भूमिभागान्पश्यामि ।&lt;br&gt;&#xA;(निरूप्य ।) अनवस्थितो भूतसन्निवेशः ।&lt;br&gt;&#xA;तथाहि ।&lt;br&gt;&#xA;पुरा यत्र स्रोतः पुलिनमधुना तत्र सरितां विपर्यासं यातो घनविरलभावः क्षितिरुहाम् ।&lt;br&gt;&#xA;बहोर्दृष्टं कालादपरमिव मन्ये वनमिदं निवेशः शैलानां तदिदमिति बुद्धिं द्रढयति ॥१७॥&lt;br&gt;&#xA;हन्त हन्त ।&lt;br&gt;&#xA;परिहरन्तमपि मां पञ्चवटी स्नेहाद्बलादाकर्षतीव ।&lt;br&gt;&#xA;(सकरुणम् ।) यस्यां ते दिवसास्तया सह मया नीता यथा स्वे गृहे यत्सम्बन्धकथाभिरेव सततं दीर्घाभिरास्थीयत ।&lt;br&gt;&#xA;एकः सम्प्रति नाशितप्रियतमस्तामेव रामः कथं पापः पञ्चवटीं विलोकयतु वा गच्छत्वसम्भाव्य वा ॥२८॥&lt;br&gt;&#xA;(प्रविश्य ।) शम्बूकः - जयतु देवः ।&lt;br&gt;&#xA;भगवानगस्त्यो मत्तः श्रुतसन्निधानस्त्वामाह - &amp;ldquo;परिकल्पितावरणमङ्गला प्रतीक्षते वत्सला लोपामुद्रा, सर्वे च महर्षयः ।&lt;br&gt;&#xA;तदेहि ।&lt;br&gt;&#xA;सम्भावयास्मान् ।&lt;br&gt;&#xA;अथ प्रजविना पुष्पकेन स्वदेशमुपगत्याश्वमेधसज्जो भव&amp;rdquo; इति ।&lt;br&gt;&#xA;रामः - यथाज्ञापयति भगवान् ।&lt;br&gt;&#xA;शम्बूकः - इत इतो देवः ।&lt;br&gt;&#xA;रामः - (पुष्पकं प्रवर्तयन् ।) भगवति पञ्चवटि, गुरुजनादेशोपरोधात्क्षणं शम्यतामतिक्रमो रामस्य ।&lt;br&gt;&#xA;शम्बूकः - देव, पश्य ।&lt;br&gt;&#xA;गुञ्जत्कुञ्जकुटीरकौशिकघटाघुक्कारवत्कीचकस्तम्बाडम्बरमूकमौकुलिकुलः क्रौञ्चाभिधोऽयं गिरिः ।&lt;br&gt;&#xA;एतस्मिन्प्रचलाकिनां प्रचलतामुद्वेजिताः कूजितैरुद्वेल्लन्ति पुराणरोहिणतरुस्कन्धेषु कुम्भीनसाः ॥२९॥&lt;br&gt;&#xA;अपि च ।&lt;br&gt;&#xA;एते ते कुहरेषु गद्गदनदद्गोदावरीवारयो मेघालम्बितमौलिनीलशिखराः क्षोणीभृतो दाक्षिणाः ।&lt;br&gt;&#xA;अन्योन्यप्रतिघातसङ्कुलचलत्कल्लोलकोलाहलैरुत्तालास्त इमे गभीरपयसः पुण्याः सरित्सङ्गमाः ॥३०॥&lt;br&gt;&#xA;(इति निष्क्रान्ताः सर्वे ।) द्वितीयोऽङ्कः ।&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/</guid>
      <description>&lt;p&gt;तृतीयोऽङ्कः ।&lt;br&gt;&#xA;(ततः प्रविशति नदीद्वयम् ।) एका - सखि मुरले, किमसि सम्भ्रान्तेव ।&lt;br&gt;&#xA;मुरला - सखि तमसे, प्रेषितास्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुम् ।&lt;br&gt;&#xA;जानास्येव यथा वधूपरित्यागात्प्रभृति ।&lt;br&gt;&#xA;अनिर्भिन्नो गभीरत्वादन्तर्गूढघनव्यथः ।&lt;br&gt;&#xA;पुटपाकप्रतीकाशो रामस्य करुणो रसः ॥१॥&lt;br&gt;&#xA;तेन च तथाविधेष्टजनकष्टविनिपातजन्मना प्रकृष्टगद्गदेन दीर्घशोकसन्तानेन सम्प्रति परिक्षीणो रामभद्रः ।&lt;br&gt;&#xA;तमवलोक्य कम्पितमिव कुसुमसमबन्धनं मे हृदयम् ।&lt;br&gt;&#xA;अधुना च रामभद्रेण प्रतिनिवर्तमानेन नियतमेव पञ्चवटीवने वधूसहनिवासविस्रम्भसाक्षिणः प्रदेशा द्रष्टव्याः ।&lt;br&gt;&#xA;तत्र च निसर्गधीरस्याप्येवंविधायामवस्थायामतिगम्भीराभोगशोकक्षोभसंवेगात्पदे पदे महाप्रमादानि शोकस्थानानि शङ्कनीयानि ।&lt;br&gt;&#xA;तद्भगवति गोदावरि, त्वया तत्रभवत्या सावधानया भवितव्यम् ।&lt;br&gt;&#xA;वीचीवातैः सीकरक्षोदशीतैराकर्षद्भिः पद्मकिञ्जल्कगन्धाम् ।&lt;br&gt;&#xA;मोहे मोहे रामभद्रस्य जीवं स्वैरं स्वैरं प्रेरितैस्तर्पयेति ॥२॥&lt;br&gt;&#xA;तमसा - उचितमेव दाक्षिण्यं स्नेहस्य ।&lt;br&gt;&#xA;सञ्जीवनोपायस्तु मूलत एव रामभद्रस्य सन्निहितः ।&lt;br&gt;&#xA;मुरला - कथमिव ।&lt;br&gt;&#xA;तमसा - तत्सर्वं श्रूयताम् ।&lt;br&gt;&#xA;अस्ति खलु वाल्मीकितपोवनोपकण्ठात्परित्यज्य निवृत्ते सति लक्ष्मणे सीता देवी प्राप्तप्रसववेदनमतिदुःखसंवेगादात्मानं गङ्गाप्रवाहे निक्षिप्तवती ।&lt;br&gt;&#xA;तदैव तत्र दारकद्वयं च प्रसूता भगवतीभ्यां पृथ्वीभागीरथीभ्यामप्युभाभ्यामभ्युपपन्ना रसातलं च नीता स्तन्यत्यागात्परेण दारकद्वयं च तस्य प्राचेतसस्य महर्षेर्गङ्गादेव्या समर्पितं स्वयम् ।&lt;br&gt;&#xA;मुरला - (सविस्मयम् ।) ईदृशानां विपाकोऽपि जायते परमाद्भुतः ।&lt;br&gt;&#xA;यत्रोपकरणीभावमायात्येवंविधो जनः ॥३॥&lt;br&gt;&#xA;तमसा - इदानीं तु शम्बूकवृत्तान्तेनानेन सम्भावितजनस्थानं रामभद्रं सरयूमुखादुपश्रुत्य भगवती भागीरथी यदेव लोपामुद्रया स्नेहादभिशङ्कितं तदेवाभिशङ्क्य सीतासमेता केनचिदिव गृहाचारव्यपदेशेन गोदावरीमुपागता ।&lt;br&gt;&#xA;मुरला - सुष्ठु चिन्तितं भगवत्या भागीरथ्या ।&lt;br&gt;&#xA;राजनीतिस्थितस्यास्य खलु तैश्च तैश्च जगतामाभ्युदयिकैः कार्यैर्व्याऽपृतस्य रामभद्रस्य नियताश्चित्तविक्षेपाः ।&lt;br&gt;&#xA;अव्यग्रस्य पुनरस्य शोकमात्रद्वितीयस्य पञ्चवटीप्रवेशो महाननर्थ इति ।&lt;br&gt;&#xA;कथं सीतया रामभद्रोऽयमाश्वासनीयः स्यात् ।&lt;br&gt;&#xA;तमसा - भगवत्या भागीरथ्या &amp;ldquo;वत्से देवयजनसम्भवे सीते, अद्य खल्वायुष्मतोः कुशलवयोर्द्वादशस्य जन्मवत्सरस्य सङ्ख्यामङ्गलग्रन्थिरभिवर्तते ।&lt;br&gt;&#xA;तदात्मनः पुराणश्वशुरमेतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तापचितैः पुष्पैरुपतिष्ठस्व ।&lt;br&gt;&#xA;न त्वामवनिपृष्ठवर्तिनीमस्मत्प्रभावाद्वनदेवता अपि द्रक्ष्यन्ति किमुत मर्त्याः&amp;rdquo; इति ।&lt;br&gt;&#xA;अहमप्याज्ञापिता &amp;ldquo;तमसे, त्वयि प्रकृष्टप्रेमैव वधूर्जानकी ।&lt;br&gt;&#xA;अतस्त्वमेवास्याः प्रत्यनन्तरीभव&amp;rdquo; इति ।&lt;br&gt;&#xA;साहमधुना यथादिष्टमनुतिष्ठामि ।&lt;br&gt;&#xA;मुरला - अहमप्येतं वृत्तान्तं भगवत्यै लोपामुद्रायै निवेदयामि ।&lt;br&gt;&#xA;रामभद्रोऽप्यागत एवेति तर्कयामि ।&lt;br&gt;&#xA;तमसा - तदियं गोदावरीह्रदान्निर्गत्य - परिपाण्डुदुर्बलकपोलसुन्दरं दधती विलोलकबरीकमाननम् ।&lt;br&gt;&#xA;करुणस्य मूर्तिरथवा शरीरिणी विरहव्यथेव वनमेति जानकी ॥४॥&lt;br&gt;&#xA;मुरला - इयं हि सा किसलयमिव मुग्धं बन्धनाद्विप्रलूनं हृदयकमलशोषी दारुणो दीर्घशोकः ।&lt;br&gt;&#xA;ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम् ॥५॥&lt;br&gt;&#xA;(इति परिक्रम्य निष्क्रान्ते ।) इति शुद्धविष्कम्भः ।&lt;br&gt;&#xA;(नेपथ्ये ।) जात जात ।&lt;br&gt;&#xA;(ततः प्रविशति पुष्पावचयव्यग्रा सकरुणौत्सुक्यमाकर्णयन्ती सीता ।) सीता - अम्हहे, जाणामि पिअसही वासन्दी व्याहरदित्ति ।&lt;br&gt;&#xA;(पुनर्नेपथ्ये ।) सीतादेव्या स्वकरकलितैः सल्लकीपल्लवाग्रैरग्रे लोलः करिकलभको यः पुरा वर्धितोऽभूत् ।&lt;br&gt;&#xA;सीता - किं तस्स ।&lt;br&gt;&#xA;(पुनर्नेपथ्ये ।) वध्वा सार्धं पयसि विहरन्सोऽहमन्येन दर्पादुद्दामेन द्विरदपतिना सन्निपत्याभियुक्तः ॥६॥&lt;br&gt;&#xA;सीता - (ससम्भ्रमं कतिचित्पदानि गत्वा ।) अज्जउत्त, परित्ताहि परित्ताहि मह पुत्तअम् ।&lt;br&gt;&#xA;(विचिन्त्य ।) हद्धी हद्धी ।&lt;br&gt;&#xA;ताइं एव्व चिरपरिइदाइं अक्खराइं पञ्चवटीदंसणेण मं मन्दभाइणिं अनुबन्धन्ति ।&lt;br&gt;&#xA;हा अज्जउत्त ।&lt;br&gt;&#xA;(इति मूर्च्छति ।) (प्रविश्य ।) तमसा - समाश्वसिहि समाश्वसिहि ।&lt;br&gt;&#xA;(नेपथ्ये ।) विमानराज, अत्रैव स्थीयताम् ।&lt;br&gt;&#xA;सीता - (समाध्वसोल्लासम् ।) अम्हहे, जलभरभरिअमेहमन्थरत्थणिअगम्भीरमंसलो कुदो णु भारईणिग्घोसो भरन्तकण्णविवरं मं वि मन्दभाइणिं झत्ति उस्सुआवेइ ।&lt;br&gt;&#xA;तमसा - (सस्मितास्रम् ।) अयि वत्से, अपरिस्फुटनिक्वाणे कुतस्त्येऽपि त्वमीदृशी ।&lt;br&gt;&#xA;स्तनयित्नोर्मयूरीव चकितोत्कण्ठितं स्थिता ॥७॥&lt;br&gt;&#xA;सीता - भअवदि, किं भणासि अपरिप्फुडेत्ति ।&lt;br&gt;&#xA;सरसञ्जोएण पच्चहिजाणामि णं अज्जउत्तेण एव्व एदं वाहरिदम् ।&lt;br&gt;&#xA;तमसा - श्रूयते तपस्यतः किल शूद्रस्य दण्डधारणार्थमैक्ष्वाको राजा दण्डकारण्यमागत इति ।&lt;br&gt;&#xA;सीता - दिट्टिआ अपरिवीणधम्मो सो राआ ।&lt;br&gt;&#xA;(नेपथ्ये ।) यत्र द्रुमा अपि मृगा अपि बन्धवो मे यानि प्रियासहचरश्चिरमध्यवात्सम् ।&lt;br&gt;&#xA;एतानि तानि बहुकन्दरनिर्झराणि गोदावरीपरिसरस्य गिरेस्तटानि ॥८॥&lt;br&gt;&#xA;सीता - दिट्टिआ कहं पहादचन्दमण्डलापण्डरपरिक्खामदुब्दलेन आआरेण णिअसोम्हगम्भीराणुभावमेत्तपच्चहिजाज्जो एव्व अज्जउत्तो होदि ।&lt;br&gt;&#xA;भअवदि तमसे, धारेहि मम् ।&lt;br&gt;&#xA;(इति तमसामाश्लिष्य मूर्च्छति ।) तमसा - वत्से, समाश्वसिहि समाश्वसिहि ।&lt;br&gt;&#xA;(नेपथ्ये ।) अनेन पञ्चवटीदर्शनेन ।&lt;br&gt;&#xA;अन्तर्लीनस्य दुःखाग्नेरद्योद्दामं ज्वलिंष्यतः ।&lt;br&gt;&#xA;उत्पीडा इव धूमस्य मोहः प्रागावृणोति माम् ॥९॥&lt;br&gt;&#xA;हा प्रिये जानकि ।&lt;br&gt;&#xA;तमसा - (स्वगतम् ।) इदं तावदाशङ्कितं गुरुजनेन ।&lt;br&gt;&#xA;सीता - (समाश्वस्य ।) हा, कहं एदम् ।&lt;br&gt;&#xA;(पुनर्नेपथ्ये ।) हा देवि दण्डकारण्यवासप्रियसखि विदेहराजपुत्रि ।&lt;br&gt;&#xA;(इति मूर्च्छति ।) सीता - हद्धी हद्धी ।&lt;br&gt;&#xA;मं मन्दभाइणिं वाहरिअ आमीलिदणेत्तणीलुप्पलो मुच्छिदो एव्व ।&lt;br&gt;&#xA;हा, कहं धरणिपिट्ठे णिरुद्धणिस्सासणीसहं विपन्हत्थो ।&lt;br&gt;&#xA;भअवदि तमसे, परित्ताएहि परित्ताएहि ।&lt;br&gt;&#xA;जीवावेहि अज्जउत्तम् ।&lt;br&gt;&#xA;(इति पादयोः पतति ।) तमसा - त्वमेव ननु कल्याणि सञ्जीवय जगत्पतिम् ।&lt;br&gt;&#xA;प्रियस्पर्शो हि पाणिस्ते तत्रैष निरतो जनः ॥१०॥&lt;br&gt;&#xA;सीता - जं होदु तं होदु ।&lt;br&gt;&#xA;जह भअवई आणवेइ ।&lt;br&gt;&#xA;(इति ससम्भ्रमं निष्क्रान्ता ।) (ततः प्रविशति भूम्यां निपतितः सास्रया सीतया स्पृश्यमानः साह्लादोच्छ्वासो रामः ।) सीता - (किञ्चित्सहर्षम् ।) जाणे उण पच्चाअदं विअ जीविअं तेल्लोकस्स ।&lt;br&gt;&#xA;रामः - हन्त भोः, किमेतत् ।&lt;br&gt;&#xA;आश्च्योतनं नु हरिचन्दनपल्लवानां निष्पीडितेन्दुकरकन्दलजो नु सेकः ।&lt;br&gt;&#xA;आतप्तजीवितपुनः परितर्पणोऽयं सञ्जीवनौषधिरसो हृदि नु प्रसक्तः ॥११॥&lt;br&gt;&#xA;अपि च ।&lt;br&gt;&#xA;स्पर्शः पुरा परिचितो नियतं स एव सञ्जीवनश्च मनसः परितोषणश्च ।&lt;br&gt;&#xA;सन्तापजः सपदि यः परिहृत्य मूर्च्छामानन्दनेन जडतां पुनरातनोति ॥१२॥&lt;br&gt;&#xA;सीता - (ससाध्वसकरुणमुपसृत्य ।) एत्तिअं एव्व दाणिं मह बहुदरम् ।&lt;br&gt;&#xA;रामः - (उपविश्य ।) न खलु वत्सलया देव्याभ्युपपन्नोऽस्मि ।&lt;br&gt;&#xA;सीता - हद्धी हद्धी ।&lt;br&gt;&#xA;किन्ति अज्जउत्तो मं णिन्दिस्सदि ।&lt;br&gt;&#xA;रामः - भवतु ।&lt;br&gt;&#xA;पश्यामि ।&lt;br&gt;&#xA;सीता - भअवदि तमसे, ओसरह्म दावं ।&lt;br&gt;&#xA;मं पेक्खिअ अणब्भणुण्णादेण सण्णिहाणेण राआ अहिअं कुपिस्सदि ।&lt;br&gt;&#xA;तमसा - अयि वत्से, भागीरथीप्रसादाद्वनदेवतानामप्यदृश्यासि संवृत्ता ।&lt;br&gt;&#xA;सीता - अत्थि खु एदम् ।&lt;br&gt;&#xA;रामः - हा प्रिये जानकि ।&lt;br&gt;&#xA;सीता - (ससाध्वसगद्गदम् ।) अज्जउत्त, असरिसं क्खु एदं इमस्स वुत्तन्दस्स ।&lt;br&gt;&#xA;(सास्रम् ।) भअवदि, किन्ति वज्जमई जम्मन्तरेसु वि पुणो वि असम्भाविअदुल्लहदंसणस्स मं एव्व मन्दभाइणिं उद्दिसिअ एव्वं वच्छलस्स एव्वंवादिणो अज्जउत्तस्स उवरि णिरणुक्कोसा भविस्सम् ।&lt;br&gt;&#xA;अहं एव्व एदस्स हिअअं जाणामि, मह एसो ।&lt;br&gt;&#xA;रामः - (सर्वतोऽवलोक्य सनिर्वेदम् ।) हा, न किञ्चिदत्र ।&lt;br&gt;&#xA;सीता - भअवदि, णिक्कारणपरिच्चैणो वि एदस्स दंसणेण एव्वंविधेण कीलिसी मे हिअआवत्था ।&lt;br&gt;&#xA;तमसा - जानामि वत्से, जानामि ।&lt;br&gt;&#xA;तटस्थं नैराश्यादपि च कलुषं विप्रियवशाद्वियोगे दीर्घेऽस्मिञ्झटितिघटनात्स्तम्भितमिव ।&lt;br&gt;&#xA;प्रसन्नं सौजन्याद्दयितकरुणैर्गाढकरुणं द्रवीभूतं प्रेम्णा तव हृदयमस्मिन्क्षण इव ॥१३॥&lt;br&gt;&#xA;रामः - देवि, प्रसाद इव मूर्तस्ते स्पर्शः स्नेहार्द्रशीतलः ।&lt;br&gt;&#xA;अद्याप्यानन्दयति मां त्वं पुनः क्वासि नन्दिनि ॥१४॥&lt;br&gt;&#xA;सीता - एदे क्खु अगाधमाणसदंसिदसिणेहसम्भारा आणन्दणिस्सन्दिणो सुहामआ अज्जउत्तस्स उल्लावा ।&lt;br&gt;&#xA;जाणे पच्चएण णिक्कालणपरिच्चाअसल्लिदोवि बहुमदो मह जम्मलाहो ।&lt;br&gt;&#xA;रामः - अथवा कुतः प्रियतमा ।&lt;br&gt;&#xA;नूनं सङ्कल्पाभ्यासपाटवोपादान एष भ्रमो रामभद्रस्य ।&lt;br&gt;&#xA;(नेपथ्ये ।) अहो, महान्प्रमादः प्रमादः ।&lt;br&gt;&#xA;(&amp;ldquo;सीतादेव्याः स्वकरकलितैः&amp;rdquo; इत्यर्धं पठ्यते ।) रामः - (सकरुणौत्सुक्यम् ।) किं तस्य ।&lt;br&gt;&#xA;(पुनर्नेपथ्ये ।) (&amp;ldquo;वध्वा सार्धं&amp;rdquo; इत्युत्तरार्धं पठ्यते ।) सीता - को दाणिं अभिजुज्जै ।&lt;br&gt;&#xA;रामः - क्वासौ दुरात्मा यः प्रियायाः पुत्रं वधूद्वितीयमभिभवति ।&lt;br&gt;&#xA;(इत्युत्तिष्ठति ।) (प्रविश्य ।) वासन्तिका - (सम्भ्रान्ता ।) देव, त्वर्यताम् ।&lt;br&gt;&#xA;सीता - हा कहं मे पिअसही वासन्तिआ ।&lt;br&gt;&#xA;रामः - कथं देव्या, प्रियसखी वासन्तिका ।&lt;br&gt;&#xA;वासन्तिका - देवः त्वर्यतां त्वर्यताम् ।&lt;br&gt;&#xA;इतो जटायुशिखरस्य दक्षिणेन सीतातीर्थेन गोदावरीमवतीर्य सम्भावयतु देव्याः पुत्रकं देवः ।&lt;br&gt;&#xA;सीता - हा ताद जडाओ, सुण्णं तुए विणा इदं जणट्ठाणम् ।&lt;br&gt;&#xA;रामः - अहह हृदयमर्मच्छिदः खल्वमी कथोद्धाताः ।&lt;br&gt;&#xA;वासन्ती - इत इतो देवः ।&lt;br&gt;&#xA;सीता - भअवदि, सच्चं एव्व वणदेवदावि मं ण पेक्खदि ।&lt;br&gt;&#xA;तमसा - अयि वत्से, सर्वदेवताभ्यः प्रकृष्टतममैश्वर्यं मन्दाकिन्याः ।&lt;br&gt;&#xA;तत्किमिति विशङ्कसे ।&lt;br&gt;&#xA;सीता - तदो अणुसरह्म ।&lt;br&gt;&#xA;(इति परिक्रामति ।) रामः - भगवति गोदावरि, नमस्ते ।&lt;br&gt;&#xA;वासन्ती - (निरूप्य ।) देव, मोदस्व विजयिना वधूद्वितीयेन देव्याः पुत्रकेण ।&lt;br&gt;&#xA;रामः - विजयतामायुष्मान् ।&lt;br&gt;&#xA;सीता - अह्महे ईदिसो मे पुत्तओ संवुत्तो ।&lt;br&gt;&#xA;रामः - हा देवि, दिष्ट्या वर्धसे ।&lt;br&gt;&#xA;येनोद्गच्छद्बिसकिसलयस्निग्धदन्ताङ्कुरेण व्याकृष्टस्ते सुतनु लवलीपल्लवः कर्णमूलात् ।&lt;br&gt;&#xA;सोऽयं पुत्रस्तव मदमुचां वारणानां विजेता यत्कल्याणं वयसि तरुणे भाजनं तस्य जातः ॥१५॥&lt;br&gt;&#xA;सीता - अविउत्तो दाणिं दीहाऊ इमाए सोह्मतादंसणाए होदु ।&lt;br&gt;&#xA;रामः - सखि वासन्तिके, पश्य पश्य ।&lt;br&gt;&#xA;कान्तानुवृत्तिचातुर्यमपि शिक्षितं वत्सेन ।&lt;br&gt;&#xA;लीलोत्खातमृणालकाण्डकवलच्छेदेषु सम्पादिताः पुष्यत्पुष्करवासितस्य पयसो गण्डूषसङ्क्रान्तयः ।&lt;br&gt;&#xA;सेकः शीकरिणा करेण विहितः कामं विरामे पुनर्यत्स्नेहादनरालनालनलिनीपत्रातपत्रं धृतम् ॥१६॥&lt;br&gt;&#xA;सीता - भअवदि तमसे, अयं दाव ईरिसो जादो ।&lt;br&gt;&#xA;दे उण ण आणामि एत्तिएण कालेण कुसलवा कीरिसा संवुत्तेत्ति ।&lt;br&gt;&#xA;तमसा - यादृशोऽयं तादृशौ तावपि ।&lt;br&gt;&#xA;सीता - ईरिसंह्मि मन्दभाइणी जाए ण केवलं अज्जउत्तविरहो पुत्तविरहो वि ।&lt;br&gt;&#xA;तमसा - भवितव्यतेयमीदृशी ।&lt;br&gt;&#xA;सीता - किंवा मए पसूदाए जेण एआरिसं मह पुत्तआणं ईसिविरलधवलदसणकुह्मलुज्जलं अणुबद्धमुद्धकाअलीविहसिदं णिच्चुज्जलं मुहपुण्डरीअजुअलं ण परिचुम्बिअं अज्जउत्तेन ।&lt;br&gt;&#xA;तमसा - अस्तु देवताप्रसादात् ।&lt;br&gt;&#xA;सीता - भअवदि तमसे, एदिणा अवच्चसंसुमरणेण उस्ससिदपण्हुदत्थणी दाणिं वच्चाणं पिदुणो सण्णिहाणेन खणमेत्तं संसारिणी संवुत्तह्मि ।&lt;br&gt;&#xA;तमसा - किमत्रोच्यते ।&lt;br&gt;&#xA;प्रसवः खलु प्रकृष्टपर्यन्तः स्नेहस्य ।&lt;br&gt;&#xA;परं चैतदन्योन्यसंश्लेषणं पित्रोः अन्तःकरणतत्त्वस्य दम्पत्योः स्नेहसंश्रवात् ।&lt;br&gt;&#xA;आनन्दग्रन्थिरेकोऽयमपत्यमिति पठ्यते ॥१७॥&lt;br&gt;&#xA;वासन्ती - इतोऽपि देवः पश्यतु ।&lt;br&gt;&#xA;अनुदिवसमवर्धयत्प्रिया ते यमचिरनिर्गतमुग्धलोलबर्हम् ।&lt;br&gt;&#xA;मणिमुकुट इवोच्छिखः कदम्बे नदति स एष वधूसखः शिखण्डी ॥१८॥&lt;br&gt;&#xA;सीता - (सकौतुकस्नेहास्रम् ।) एसो सो ।&lt;br&gt;&#xA;रामः - मोदस्व वत्स ।&lt;br&gt;&#xA;वयमद्य वर्धामहे ।&lt;br&gt;&#xA;सीता - एव्वं होदु ।&lt;br&gt;&#xA;रामः - भ्रमिषु कृतपुटान्तर्मण्डलावृत्तिचक्षुःप्रचलितचटुलभ्रूताण्डवैर्मण्डयन्त्या ।&lt;br&gt;&#xA;करकिसलयतालैर्मुग्धया नर्त्यमानं सुतमिव मनसा त्वां वत्सलेन स्मरामि ॥१९॥&lt;br&gt;&#xA;हन्त, तिर्यञ्चोऽपि परिचयमनुरुन्धन्ते ।&lt;br&gt;&#xA;कतिपयकुसुमोद्गमः कदम्बः प्रियतमया परिवर्धितोऽयमासीत् ।&lt;br&gt;&#xA;सीता - (सास्रम् ।) सुष्ठु पच्चहिजाणिदं अज्जउत्तेण ।&lt;br&gt;&#xA;रामः - स्मरति गिरिमयूर एष देव्याः स्वजन इवात्र यतः प्रमोदमेति ॥२०॥&lt;br&gt;&#xA;वासन्ती - अत्र तावदासनपरिग्रहं करोतु देवः ।&lt;br&gt;&#xA;एतत्तु देवस्याश्रमम् ।&lt;br&gt;&#xA;(राम उपविशति ।) वासन्ती - नीरन्ध्रबालकदलीवनमध्यवर्ति कान्तासखस्य शयनीयशिलातलं ते ।&lt;br&gt;&#xA;अत्र स्थिता तृणमदाद्वनगोचरेभ्यः सीता ततो हरिणकैर्न विमुच्यते स्म ॥२१॥&lt;br&gt;&#xA;रामः - इदमशक्यं द्रष्टुम् ।&lt;br&gt;&#xA;(इत्यन्यतो रुदन्नुपविशति ।) सीता - सहि वासन्ति, किं तुए किदं अज्जउत्तस्स मह अ एदं दंसअन्तीए ।&lt;br&gt;&#xA;हद्धी हद्धी ।&lt;br&gt;&#xA;सो एव्व अज्जउत्तो ।&lt;br&gt;&#xA;तं एव्व पञ्चवडीवणम् ।&lt;br&gt;&#xA;सा एव्व पिअसही वासन्दिआ ।&lt;br&gt;&#xA;दे एव्व विविहविस्सम्भसक्खिणो गोदावरीकाणणुद्देसा ।&lt;br&gt;&#xA;दे एव्व जादणिव्विसेसा मिअपक्खिणो पाअवा अ ।&lt;br&gt;&#xA;मह उण मन्दभाइणीए दीसन्तं वि सव्वं एव्व एदं णत्थि ।&lt;br&gt;&#xA;ईरिसो जीवलोअस्स परिणामो संवुत्तो ।&lt;br&gt;&#xA;वासन्ती - सखि सीते, कथं न पश्यसि रामभद्रस्यावस्थाम् ।&lt;br&gt;&#xA;नवकुवलयस्निग्धैरङ्गैर्ददन्नयनोत्सवं सततमपि नः स्वेच्छादृश्यो नवो नव एव सः ।&lt;br&gt;&#xA;विकलकरणः पाण्डुच्छायः शुचा परिदुर्बलः कथमपि स इत्युन्नेतव्यस्तथापि दृशोः प्रियः ॥२२॥&lt;br&gt;&#xA;सीता - सहि, पेक्खामि ।&lt;br&gt;&#xA;तमसा - पश्य प्रियं भूयः ।&lt;br&gt;&#xA;सीता - हा देव्व, एसो मए विणा अहंवि एदेण विणेत्ति केण सम्भाविदं आसि ।&lt;br&gt;&#xA;ता मुहुत्तमेत्तं जम्मन्तरादोवि दुल्लहलद्धदंसणं बाहसलिलन्तरेषु पेक्खामि दाव वच्चलं अज्जउत्तम् ।&lt;br&gt;&#xA;(इति पश्यन्ती स्थिता ।) तमसा - (परिष्वज्य सास्रम् ।) विलुलितमतिपूरैर्बाष्पमानन्दशोकप्रभवमवसृजन्ती पक्ष्मलोत्तानदीर्घा ।&lt;br&gt;&#xA;स्नपयति हृदयेशं स्नेहनिष्यन्दिनी ते धवलमधुरमुग्धा दुग्धकुल्येव दृष्टिः ॥२३॥&lt;br&gt;&#xA;वासन्ती - ददतु तरवः पुष्पैरर्घ्यं फलैश्च मधुश्च्युतः स्फुटितकमलामोदप्रायाः प्रवान्तु वनानिलाः ।&lt;br&gt;&#xA;कमलविरलं रज्यत्कण्ठाः क्वणन्तु शकुन्तयः पुनरिदमयं देवो रामः स्वयं वनमागतः ॥२४॥&lt;br&gt;&#xA;रामः - एहि सखि वासन्ति, नन्वितः स्थीयताम् ।&lt;br&gt;&#xA;वासन्ती - (उपविश्य सास्रम् ।) महाराज, अपि कुशलं कुमारलक्ष्मणस्य ।&lt;br&gt;&#xA;रामः - (अनाकर्णनमभिनीय ।) करकमलवितीर्णैरम्बुनीवारशष्पैस्तरुशकुनिकुरङ्गान्मैथिली यानपुष्यत् ।&lt;br&gt;&#xA;भवति मम विकारस्तेषु दृष्टेषु कोऽपि द्रव इव हृदयस्य प्रस्रवोद्भेदयोग्यः ॥२५॥&lt;br&gt;&#xA;वासन्ती - महाराज, ननु कुशलं पृच्छामि कुमारलक्ष्मणस्येति ।&lt;br&gt;&#xA;रामः - (आत्मगतम् ।) अये, महाराजेति निष्प्रणयमामन्त्रणपदम् ।&lt;br&gt;&#xA;सौमित्रिमात्रके बाष्पस्खलिताक्षरः कुशलप्रश्नः ।&lt;br&gt;&#xA;तथा मन्ये विदितसीतावृत्तान्तेयमिति ।&lt;br&gt;&#xA;(प्रकाशम् ।) आः, कुशलं कुमारलक्ष्मणस्य ।&lt;br&gt;&#xA;वासन्ती - (रुदति ।) अयि देव, किं परं दारुणः खल्वसि ।&lt;br&gt;&#xA;सीता - सहि वासन्ति, किं तुमं एव्वंवादिणी होसि ।&lt;br&gt;&#xA;पूआरुहो सव्वस्स अज्जउत्तो विसेसदो मह पिअसहीए ।&lt;br&gt;&#xA;वासन्ती - त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे ।&lt;br&gt;&#xA;इत्यादिभिः प्रियशतैरनुरुध्य मुग्धां तामेव शान्तमथवा किमतःपरेण ॥२६॥&lt;br&gt;&#xA;(इति मुह्यति ।) तमसा - स्थाने वाक्यनिवृत्तिर्मोहश्च ।&lt;br&gt;&#xA;रामः - सखि, समाश्वसिहि समाश्वसिहि ।&lt;br&gt;&#xA;वासन्ती - (समाश्वस्य ।) तत्किमिदमकार्यमनुष्ठितं देवेन ।&lt;br&gt;&#xA;सीता - सहि वासन्दि, विरम विरम ।&lt;br&gt;&#xA;रामः - लोको न मृष्यतीति ।&lt;br&gt;&#xA;वासन्ती - कस्य हेतोः ।&lt;br&gt;&#xA;रामः - स एव जानाति किमपि ।&lt;br&gt;&#xA;तमसा - चिरादुपालम्भः ।&lt;br&gt;&#xA;वासन्ती - अयि कठोर यशः किल ते प्रियं किमयशो ननु घोरमतः परम् ।&lt;br&gt;&#xA;किमभवद्विपिने हरिणीदृशः कथय नाथ कथं बत मन्यसे ॥२७॥&lt;br&gt;&#xA;सीता - सहि वासन्दि, तुमं एव्व दारुणा कठोरा अ ।&lt;br&gt;&#xA;जा एव्वं पलवन्तं पलावेसि ।&lt;br&gt;&#xA;तमसा - प्रणय एवं व्याहरति शोकश्च ।&lt;br&gt;&#xA;रामः - सखि, किमत्र मन्तव्यम् ।&lt;br&gt;&#xA;त्रस्तैकहायनकुरङ्गविलोलदृष्टेस्तस्याः परिस्फुरितगर्भभरालसायाः ।&lt;br&gt;&#xA;ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्ता ॥२८॥&lt;br&gt;&#xA;सीता - अज्जउत्त, धरामि एसा धरामि ।&lt;br&gt;&#xA;रामः - हा प्रिये जानकि, क्वासि ।&lt;br&gt;&#xA;सीता - हद्धी हद्धी ।&lt;br&gt;&#xA;अण्णो विअ अज्जउत्तो पमुक्ककण्ठं परुण्णो होदि ।&lt;br&gt;&#xA;तमसा - वत्से, साम्प्रतिकमेवैतत् ।&lt;br&gt;&#xA;कर्तव्यानि खलु दुःखितैर्दुःखनिर्धारणानि ।&lt;br&gt;&#xA;पूरोत्पीडे तटाकस्य परीवाहः प्रतिक्रिया ।&lt;br&gt;&#xA;शोकक्षोभे च हृदयं प्रलापैरवधार्यते ॥२९॥&lt;br&gt;&#xA;विशेषतो रामभद्रस्य बहुप्रकारकष्टो जीवलोकः ।&lt;br&gt;&#xA;इदं विश्वं पाल्यं विधिवदभियुक्तेन मनसा प्रियाशोकं जीवं कुसुममिव धर्मो ग्लपयति ।&lt;br&gt;&#xA;स्वयं कृत्वा त्यागं विलपनविनोदोऽप्यसुलभस्तदद्याप्युच्छ्वासो भवति ननु लाभो हि रुदितम् ॥३०॥&lt;br&gt;&#xA;रामः - कष्टं भोः, कष्टम् ।&lt;br&gt;&#xA;दलति हृदयं शोकोद्वेगाद्द्विधा तु न भिद्यते वहति विकलः कायो मोहं न मुञ्चति चेतनाम् ।&lt;br&gt;&#xA;ज्वलयति तनूमन्तर्दाहः करोति न भस्मसात्प्रहरति विधिर्मर्मच्छेदी न कृन्तति जीवितम् ॥३१॥&lt;br&gt;&#xA;हे भगवन्तः पौरजानपदाः, न किल भवतां देव्याः स्थानं गृहेऽभिमतं ततस्तृणमिव वने शून्ये त्यक्ता न चाप्यनुशोचिता ।&lt;br&gt;&#xA;चिरपरिचितास्ते ते भावास्तथा द्रवयन्ति मामिदमशरणैरद्यास्माभिः प्रसीदत रुद्यते ॥३२॥&lt;br&gt;&#xA;वासन्ती - (स्वगतम् ।) अतिगभीरमापूरणं मन्युभारस्य ।&lt;br&gt;&#xA;(प्रकाशम् ।) देव, अतिक्रान्ते धैर्यमवलम्ब्यताम् ।&lt;br&gt;&#xA;रामः - किमुच्यते धैर्यमिति ।&lt;br&gt;&#xA;देव्या शून्यस्य जगतो द्वादशः परिवत्सरः ।&lt;br&gt;&#xA;प्रणष्टमिव नामापि न च रामो न जीवति ॥३३॥&lt;br&gt;&#xA;सीता - ओहरामि अ मोहिआ विअ एदेहिं अज्जउत्तस्स पिअवअणेहिं ।&lt;br&gt;&#xA;तमसा - एवमेव वत्से, नैताः प्रियतमा वाचः स्नेहार्द्राः शोकदारुणाः ।&lt;br&gt;&#xA;एतास्ता मधुनो धाराः श्च्योतन्ति सविषास्त्वयि ॥३४॥&lt;br&gt;&#xA;रामः - अयि वासन्ति, मया खलु यथा तिरश्चीनमलातशल्यं प्रत्युप्तमन्तः सविषश्च दन्तः ।&lt;br&gt;&#xA;तथैव तीव्रो हृदि शोकशङ्कुर्मर्माणि कृन्तन्नपि किं न सोढः ॥३५॥&lt;br&gt;&#xA;सीता - एव्वंवि मन्दभाइणी अहं जा पुणो आआसआरिणी अज्जउत्तस्स ।&lt;br&gt;&#xA;रामः - एवमतिगूढस्तम्भितान्तःकरणस्यापि मम संस्तुतवस्तुदर्शनादद्यायमावेगः ।&lt;br&gt;&#xA;तथाहि ।&lt;br&gt;&#xA;वेलोल्लोलक्षुभितकरुणोज्जृम्भणस्तम्भनार्थं यो यो यत्नः कथमपि समाधीयते तं तमन्तः ।&lt;br&gt;&#xA;हित्वा भित्वा प्रसरति बलात्कोऽपि चेतोविकारस्तोयस्येवाप्रतिहतरयः सैकतं सेतुमोघः ॥३६॥&lt;br&gt;&#xA;सीता - अज्जउत्तस्स एदिणा दुव्वारदारुणारम्भेण दुःखसञ्जोएण परिमुसिअणिअदुःखं पमुक्कजीविअं मे हिअअं फुडै ।&lt;br&gt;&#xA;वासन्ती - (स्वगतम् ।) कष्टमत्यासक्तो देवः ।&lt;br&gt;&#xA;तदाक्षिपामि तावत् ।&lt;br&gt;&#xA;(प्रकाशम् ।) चिरपरिचितामिदानीं जनस्थानाभोगानवलोकनेन मानयतु देवः ।&lt;br&gt;&#xA;रामः - एवमस्तु ।&lt;br&gt;&#xA;(इत्युत्थाय परिक्रामति ।) सीता - सन्दीवण एव्व दुःखस्स पिअसहीए विणोदणोवाओ त्तितक्केमि ।&lt;br&gt;&#xA;वासन्ती - देव देव, अस्मिन्नेव लतागृहे त्वमभवस्तन्मार्गदत्तेक्षणः सा हंसैः कृतकौतुका चिरमभूद्गोदावरीसैकते ।&lt;br&gt;&#xA;आयान्त्या परिदुर्मनायितमिव त्वां वीक्ष्य बद्धस्तया कातर्यादरविन्दकुड्मलनिभो मुङ्धः प्रणामाञ्जलिः ॥३७॥&lt;br&gt;&#xA;सीता - दालुणासि वासन्ति, दालुणासि ।&lt;br&gt;&#xA;जा एदेहिं हिअअमम्मुग्घाडिअसल्लसङ्घट्टनेहिं पुणोपुणोवि मं मन्दभाइणिं अज्जउत्तं अ सुमरावेसि ।&lt;br&gt;&#xA;रामः - अयि चण्डि जानकि, इतस्ततो दृश्यसे नानुकम्पसे ।&lt;br&gt;&#xA;हा हा देवि स्फुटति हृदयं ध्वंसते देहबन्धः शून्यं मन्ये जगदविरलज्वालमन्तर्ज्वलामि ।&lt;br&gt;&#xA;सीदन्नन्धे तमसि विधुरो मज्जतीवान्तरात्मा विश्वङ्मोहः स्थगयति कथं मन्दभाग्यः करोमि ॥३८॥&lt;br&gt;&#xA;(इति मूर्च्छति ।) सीता - हद्धी हद्धी ।&lt;br&gt;&#xA;पुणोवि मुद्धो अज्जउत्तो ।&lt;br&gt;&#xA;वासन्ती - देव, समाश्वसिहि समाश्वसिहि ।&lt;br&gt;&#xA;सीता - अज्जउत्त, मं मन्दभाइणिं उद्दिसिअ सअलजीवलोअमङ्गलिअजम्मलाहस्स दे वारंवारं संसैदजीविअदालुणो दशापरिणामो त्ति हा हदह्मि ।&lt;br&gt;&#xA;(इति मूर्च्छति ।) तमसा - वत्से, समाश्वसिहि समाश्वसिहि ।&lt;br&gt;&#xA;पुनस्ते पाणिस्पर्शो रामभद्रस्य जीवनोपायः ।&lt;br&gt;&#xA;वासन्ती - कथमद्यापि नोच्छ्वसिति ।&lt;br&gt;&#xA;हा प्रियसखि सीते, क्वासि ।&lt;br&gt;&#xA;सम्भावयात्मनो जीवितेश्वरम् ।&lt;br&gt;&#xA;(सीता ससम्भ्रममुपसृत्य हृदि ललाटे च स्पृशति ।) वासन्ती - दिष्ट्या प्रत्यापन्नचेतनो रामभद्रः ।&lt;br&gt;&#xA;रामः - आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।&lt;br&gt;&#xA;संस्पर्शः पुनरपि जीवयन्नकस्मादानन्दादपरमिवादधाति मोहम् ॥३९॥&lt;br&gt;&#xA;(सानन्दमुन्मीलिताक्ष एव ।) सखि वासन्ति, दिष्ट्या वर्धसे ।&lt;br&gt;&#xA;वासन्ती - कथमिव ।&lt;br&gt;&#xA;रामः - सखि, किमन्यत् ।&lt;br&gt;&#xA;पुनरपि प्राप्ता जानकी ।&lt;br&gt;&#xA;वासन्ती - अयि देव रामभद्र, क्व सा ।&lt;br&gt;&#xA;रामः - (स्पर्शसुखमभिनीय ।) पश्य नन्वियं पुरत एव ।&lt;br&gt;&#xA;वासन्ती - अयि देव रामभद्र, किमिति मर्मच्छेददारुणैरतिप्रलापैः प्रियसखीविपत्तिदुःखदग्धामपि मां पुनः पुनर्मन्दभाग्यां दहसि ।&lt;br&gt;&#xA;सीता - ओसरिदुं इच्छम्मि ।&lt;br&gt;&#xA;एसो उण चिरप्पणअसम्भारसोम्मसीअलेण अज्जउत्तप्परिसेण दीहदारुणंवि झत्ति सन्दावं उल्लाहअन्तेण वज्जलेहोवणद्धो विअ परिअद्धवावारो आसञ्जिओ विअ मे अग्गहत्थो ।&lt;br&gt;&#xA;रामः - सखि, कुतः प्रलापः ।&lt;br&gt;&#xA;गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः ।&lt;br&gt;&#xA;सीता - अज्जउत्त, सो एव्व दाणिंसि तुमम् ।&lt;br&gt;&#xA;रामः - स एवायं तस्यास्तदितरकरौपम्यसुभगो मया लब्धः पाणिर्ललितलवलीकन्दलनिभः ॥४०॥&lt;br&gt;&#xA;(इति गृह्णाति ।) सीता - हद्धी हद्धी ।&lt;br&gt;&#xA;अज्जउत्तप्परिसमोहिदाए पमादो मे संवुत्तो ।&lt;br&gt;&#xA;रामः - सखि वासन्ति, आनन्दमीलितः प्रियास्पर्शसाध्वसेन परवानस्मि ।&lt;br&gt;&#xA;तत्त्वमपि धारय माम् ।&lt;br&gt;&#xA;वासन्ती - कष्टमुन्माद एव ।&lt;br&gt;&#xA;(सीता ससम्भ्रमं हस्तमाक्षिप्यापसर्पति ।) रामः - धिक् प्रमादः ।&lt;br&gt;&#xA;करपल्लवः स तस्याः सहसैव जडो जडात्परिभ्रष्टः ।&lt;br&gt;&#xA;परिकम्पिनः प्रकम्पी करान्मम स्विद्यतः स्विद्यन् ॥४१॥&lt;br&gt;&#xA;सीता - हद्धी हद्धी ।&lt;br&gt;&#xA;अज्जवि अणुबद्धबहुघुम्मन्तवेअणं ण सण्ठावेमि अत्ताणम् ।&lt;br&gt;&#xA;तमसा - (सस्नेहकौतुकस्मितं निर्वर्ण्य ।) सस्वेदरोमाञ्चितकम्पिताङ्गी जाता प्रियस्पर्शसुखेन वत्सा ।&lt;br&gt;&#xA;मरुन्नवाम्भःपरिधूतसिक्ता कदम्बयष्टिः स्फुटकोरकेव ॥४२॥&lt;br&gt;&#xA;सीता - (स्वगतम् ।) अवसेन एदेण अत्ताणएण लज्जाविदह्मि भअवदीए तमसाये ।&lt;br&gt;&#xA;किन्ति किल एसा मण्णिस्सदि एसो परिच्चाओ एसो अहिसङ्गेत्ति ।&lt;br&gt;&#xA;रामः - (सर्वतोऽवलोक्य ।) हा कथं नास्त्येव ।&lt;br&gt;&#xA;नन्वकरुणे वैदेहि ।&lt;br&gt;&#xA;सीता - अकरुणह्मि जा एव्वंविहं तुमं पेक्खन्दी एव जीवेमि ।&lt;br&gt;&#xA;रामः - क्वासि प्रिये ।&lt;br&gt;&#xA;देवि, प्रसीद प्रसीद ।&lt;br&gt;&#xA;न मामेवंविधं परित्यक्तुमर्हसि ।&lt;br&gt;&#xA;सीता - अयि अज्जउत्त, विप्पदीवं विअ ।&lt;br&gt;&#xA;वासन्ती - देव, प्रसीद प्रसीद ।&lt;br&gt;&#xA;स्वेनैव लोकोत्तरेण धैर्येण संस्तम्भयातिभूमिं गतमात्मानम् ।&lt;br&gt;&#xA;कुत्र मे प्रियसखी ।&lt;br&gt;&#xA;रामः - व्यक्तं नास्त्येव ।&lt;br&gt;&#xA;कथमन्यथा वासन्त्यपि न पश्येत् ।&lt;br&gt;&#xA;अपि खलु स्वप्न एष स्यात् ।&lt;br&gt;&#xA;न चास्मि सुप्तः ।&lt;br&gt;&#xA;कुतो रामस्य निद्रा ।&lt;br&gt;&#xA;सर्वथापि स एवैष भगवाननेकवारपरिकल्पितो विप्रलम्भः पुनः पुनरनुबध्नाति माम् ।&lt;br&gt;&#xA;सीता - मए एव्व दारुणाए विप्पलद्धो अज्जउत्तो ।&lt;br&gt;&#xA;वासन्ती - देव, पश्य पश्य ।&lt;br&gt;&#xA;पौलस्त्यस्य जटायुषा विघटितः कार्ष्णायसोऽयं रथ स्ते चैते पुरतः पिशाचवदनाः कङ्कालशेषाः खराः ।&lt;br&gt;&#xA;खड्गच्छिन्नजटायुपक्षतिरितः सीतां चलन्तीं वहन्नन्तर्व्यापृतविद्युदम्बुद इव द्यामभ्युदस्थादरिः ॥४३॥&lt;br&gt;&#xA;सीता - (सभयम् ।) अज्जउत्त, तादो वावादीअदि ।&lt;br&gt;&#xA;ता परित्ताहि परित्ताहि ।&lt;br&gt;&#xA;अहं वि अवहरिज्जामि ।&lt;br&gt;&#xA;रामः - (सवेगमुत्थाय ।) आः पाप तातप्राणसीतापहारिन् लङ्कापते, क्व यास्यसि ।&lt;br&gt;&#xA;वासन्ती - अयि देव राक्षसकुलप्रलयधूमकेतो, किमद्यापि ते मन्युवियषः ।&lt;br&gt;&#xA;सीता - अह्महे, उब्भत्तह्मि ।&lt;br&gt;&#xA;रामः - अन्य एवायमधुना विपर्ययो वर्तते ।&lt;br&gt;&#xA;उपायानां भावादविरलविनोदव्यतिकरैर्विमर्दैर्वीराणां जनितजगदत्यद्भुतरसः ।&lt;br&gt;&#xA;वियोगो मुग्धाक्ष्याः स खलु रिपुघातावधिरभूत्कटुस्तूष्णीं सह्यो निरवधिरयं तु प्रविलयः ॥४४॥&lt;br&gt;&#xA;सीता - बहुमाणिदह्मि पुव्वविरहे ।&lt;br&gt;&#xA;णिरवधित्ति हा हदह्मि ।&lt;br&gt;&#xA;रामः - कष्टं भोः ।&lt;br&gt;&#xA;व्यर्थं यत्र कपीन्द्रसख्यमपि मे वीर्यं हरीणां वृथा प्रज्ञा जाम्बवतो न यत्र न गतिः पुत्रस्य वायोरपि ।&lt;br&gt;&#xA;मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिये क्वासि मे ॥४५॥&lt;br&gt;&#xA;सीता - बहुमाणिदह्मि पुव्वविरहे ।&lt;br&gt;&#xA;रामः - सखि वासन्ति, दुःखायैव सुहृदामिदानीं रामदर्शनम् ।&lt;br&gt;&#xA;कियच्चिरं त्वा रोदयिष्यामि ।&lt;br&gt;&#xA;तदनुजानीहि मां गमनाय ।&lt;br&gt;&#xA;सीता - (सोद्वेगमोहं तमसामाश्लिष्य ।) हा भअवदि तमसे, गच्छदि दाणिं अज्जउत्तो किं करिस्सम् ।&lt;br&gt;&#xA;(इति मूर्च्छति ।) तमसा - वत्से जानकि, समाश्वसिहि समाश्वसिहि ।&lt;br&gt;&#xA;विधिस्तवानुकूलो भविष्यति ।&lt;br&gt;&#xA;तदायुष्मतोः कुशलवयोर्वर्षर्द्धिमङ्गलानि सम्पादयितुं भागीरथीपदान्तिकमेव गच्छावः ।&lt;br&gt;&#xA;सीता - भअवदि, पसीद ।&lt;br&gt;&#xA;खणमेत्तं वि दुल्लहदंसणं पेक्खामि ।&lt;br&gt;&#xA;रामः - अस्ति चेदानीमश्वमेधसहधर्मचारिणी मे ।&lt;br&gt;&#xA;सीता - (साक्षेपम् ।) अज्जउत्त, का ।&lt;br&gt;&#xA;वासन्ती - परिणीतमपि किम् ।&lt;br&gt;&#xA;रामः - नहि नहि ।&lt;br&gt;&#xA;हिरण्मयी सीताप्रतिकृतिः ।&lt;br&gt;&#xA;सीता - (सोच्छ्वासास्रम् ।) अज्जउत्त, दाणिं सि तुमम् ।&lt;br&gt;&#xA;अह्महे, उक्खाइदं दाणिं मे परिच्चाअसल्लं अज्जउत्तेन ।&lt;br&gt;&#xA;रामः - तत्रापि तावद्बाष्पदिग्धं चक्षुर्विनोदयामि ।&lt;br&gt;&#xA;सीता - धण्णा खु सा जा एव्वं अज्जउत्तेन बहुमण्णीअदि ।&lt;br&gt;&#xA;जा एव्वं अज्जउत्तं विणोदयन्दी आसाबन्धणं खु जादा जीअलोअस्स ।&lt;br&gt;&#xA;तमसा - (सस्मितस्नेहार्द्रं परिष्वज्य ।) अयि वत्से, एवमात्मा स्तूयते ।&lt;br&gt;&#xA;सीता - (सलज्जम् ।) परिहसिदह्मि भअवदीए ।&lt;br&gt;&#xA;वासन्ती - महानयं व्यतिकरोऽस्माकं प्रसादः ।&lt;br&gt;&#xA;गमनं प्रति यथा कार्यहानिर्न भवति तथा कार्यम् ।&lt;br&gt;&#xA;रामः - तथास्तु ।&lt;br&gt;&#xA;सीता - पडिऊला दाणिं मे वासन्दी संवुत्ता ।&lt;br&gt;&#xA;तमसा - वत्से, एहि गच्छावः ।&lt;br&gt;&#xA;सीता - एव्वं करम्ह ।&lt;br&gt;&#xA;तमसा - कथं वा गम्यते ।&lt;br&gt;&#xA;यस्यास्तव प्रत्युप्तस्येव दयिते तृष्णादीर्घस्य चक्षुषः ।&lt;br&gt;&#xA;मर्मच्छेदोपमैर्यत्नैः सन्निकर्षो निरुध्यते ॥४६॥&lt;br&gt;&#xA;सीता - णमो सुकिदपुण्णजणदंसणिज्जाणं अज्जउत्तचलणकमलाणम् ।&lt;br&gt;&#xA;(इति मूर्च्छति ।) तमसा - वत्से, समाश्वसिहि ।&lt;br&gt;&#xA;सीता - (आश्वस्य ।) केच्चिरं वा मेहान्तरेण न पुण्णचन्ददंसणम् ।&lt;br&gt;&#xA;तमसा - अहो संविधानकम् ।&lt;br&gt;&#xA;एको रसः करुण एव निमित्तभेदाद्भिन्नः पृथक्पृथगिव श्रयते विवर्तान् ।&lt;br&gt;&#xA;आवर्तबुद्बुदतरङ्गमयान्विकारानम्भो यथा सलिलमेव हि तत्समस्तम् ॥४७॥&lt;br&gt;&#xA;रामः - विमानराज, इत इतः ।&lt;br&gt;&#xA;(सर्वे उत्तिष्ठन्ति ।) तमसावासन्त्यौ - (सीतारामौ प्रति ।) अवनिरमरसिन्धुः सार्धमस्मद्विधाभिः स च कुलपतिराद्यश्छन्दसां यः प्रयोक्ता ।&lt;br&gt;&#xA;स च मुनिरनुयातारुन्धतीको वसिष्ठस्तव वितरतु भद्रं भूयसे मङ्गलाय ॥४८॥&lt;br&gt;&#xA;(इति निष्क्रान्ताः सर्वे ।) तृतीयोऽङ्कः ।&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/04/</guid>
      <description>&lt;p&gt;चतुर्थोऽङ्कः ।&lt;br&gt;&#xA;(ततः प्रविशतस्तापसौ ।) एकः - सौधातके, दृश्यतामद्य भूयिष्ठसन्निधापितातिथिजनस्य समधिकारम्भरमणीयता भगवतो वाल्मीकेराश्रमपदस्य ।&lt;br&gt;&#xA;तथाहि ।&lt;br&gt;&#xA;नीवारौदनमण्डमुष्णमधुरं सद्यः प्रसूतप्रियापीतादभ्यधिकं तपोवनमृगः पर्याप्तमाचामति ।&lt;br&gt;&#xA;गन्धेन स्फुरता मनागनुसृतो भक्तस्य सर्पिष्मतः कर्कन्धूफलमिश्रशाकपचनामोदः परिस्तीर्यते ॥१॥&lt;br&gt;&#xA;सौधातकिः - साअदं अणीअपिआराणं जिण्णकुच्छाणं अणज्झाअकालणाणं तपोधणाणम् ।&lt;br&gt;&#xA;प्रथमः - (विहस्य ।) अपूर्वः खलु बहुमानहेतुर्गुरुषु सौधातके ।&lt;br&gt;&#xA;सौधातकिः - भो दण्डाअण, किण्णामहेओ दाणिं एसो महत्तस्स इत्थिआसत्थस्स धुरन्धरो अज्ज अदिही आअदो ।&lt;br&gt;&#xA;दण्डायनः - धिक्प्रहसनम् ।&lt;br&gt;&#xA;नन्वयमृष्यशृङ्गाश्रमादरुन्धतीं पुरस्कृत्य महाराजदशरथस्य दारानधिष्ठाय भगवान्वसिष्ठः प्राप्तः ।&lt;br&gt;&#xA;तत्किमेवं प्रलपसि ।&lt;br&gt;&#xA;सौधातकिः - हुं वसिट्ठो ।&lt;br&gt;&#xA;दण्डायनः - अथ किम् ।&lt;br&gt;&#xA;सौधातकिः - मए उण जाणिदं कोवि वग्घो विअ एसोत्ति ।&lt;br&gt;&#xA;दण्डायनः - आः, किमुक्तं भवति ।&lt;br&gt;&#xA;सौधातकिः - जेण परावडिदेण एव्व सा वराई कविला कल्लाणी बलामोडिअ मडमडाइआ ।&lt;br&gt;&#xA;दण्डायनः - समांसो मधुपर्क इत्याम्नायं बहुमन्यमानाः श्रोत्रियायाभ्यागताय वत्सतरीं महोक्षं वा पचन्ति गृहमेधिनः ।&lt;br&gt;&#xA;तं हि धर्मं धर्मसूत्रकाराः समामनन्ति ।&lt;br&gt;&#xA;सौधातकिः - भो, णिगिहीदोसि ।&lt;br&gt;&#xA;दण्डायनः - कथमिव ।&lt;br&gt;&#xA;सौधातकिः - जेण आअदेसु वसिट्ठमिस्सेसु वच्छदरी विससिदा ।&lt;br&gt;&#xA;अज्ज एव्व पच्चाअदस्स राएसिणो जणअस्स भअवदा वम्मीइणा धहिमहूहिं एव णिव्वत्तिदो महुवक्को ।&lt;br&gt;&#xA;वच्छतरी उण विसज्जिदा ।&lt;br&gt;&#xA;दण्डायनः - अनिवृत्तमांसानामेवङ्कल्पं व्याहरन्ति केचित् ।&lt;br&gt;&#xA;निवृत्तमांसस्तु तत्रभवान् जनकः ।&lt;br&gt;&#xA;सौधातकिः - किण्णिमित्तम् ।&lt;br&gt;&#xA;दण्डायनः - यद्देव्याः सीतायास्तादृशं दैवदुर्विपाकमुपश्रुत्य वैखानसः संवृत्तः, तस्य कतिपयसंवत्सरश्चन्द्रद्वीपतपोवने तपस्तप्यमानस्य ।&lt;br&gt;&#xA;सौधातकिः - तदो किन्ति आअदो ।&lt;br&gt;&#xA;दण्डायनः - सम्प्रति च प्रियसुहृदं भगवन्तं प्राचेतसं द्रष्टुम् ।&lt;br&gt;&#xA;सौधातकिः - अवि अज्ज सम्बन्धिणीहिं समं णिउत्तं दंसणं से णवेत्ति ।&lt;br&gt;&#xA;दण्डायनः - सम्प्रत्येव भगवता वसिष्ठेन देव्याः कौसल्यायाः सकाशं भगवत्यरुन्धती प्रहिता ।&lt;br&gt;&#xA;यथा स्वयमुपेत्य स्नेहादयं द्रष्टव्य इति ।&lt;br&gt;&#xA;सौधातकिः - जह एदे ट्ठविरा परप्परं एव्व मिलिदा, तह अह्मे वि वडुहिं सह मिलअ अणज्झाअमहूस्सवं खेलन्तो मणेम्ह ।&lt;br&gt;&#xA;अह कुत्थ सो जणओ ।&lt;br&gt;&#xA;दण्डायनः - तथायं प्राचेतसवसिष्ठावुपास्य सम्प्रत्याश्रमस्य बहिर्वृक्षमूलमधितिष्ठति ।&lt;br&gt;&#xA;य एषः हृदि नित्यानुषक्तेन सीताशोकेन तप्यते ।&lt;br&gt;&#xA;अन्तःप्रसृप्तदहनो जरन्निव वनस्पतिः ॥२॥&lt;br&gt;&#xA;(इति निष्क्रान्तौ ।) इति मिश्रविष्कम्भः ।&lt;br&gt;&#xA;(ततः प्रविशति जनकः ।) जनकः - अपत्ये यत्तादृग्दुरितमभवत्तेन महता विषक्तस्तीव्रेण व्रणितहृदयेन व्यथयता ।&lt;br&gt;&#xA;पटुर्धारावाही नव इव चिरेणापि हि न मे निकृन्तन्मर्माणि क्रकच इव मन्युर्विरमति ॥३॥&lt;br&gt;&#xA;कष्टं एवं नाम जरया दुःखेन च दुरासदेन भूयः पराकसान्तपनप्रभृति भिस्तपोभिः शोषितान्तःशरीरधातोरवष्टम्भ एव महानद्यापि मम दग्धदेहो न पतति ।&lt;br&gt;&#xA;अन्धतामिस्रा ह्यसूर्या नाम ते लोकाः प्रेत्य तेभ्यः प्रति विधीयन्ते य आत्मघातिन इत्येवमृषयो मन्यन्ते ।&lt;br&gt;&#xA;अनेकसंवत्सरातिक्रमेऽपि प्रतिक्षणपरिभावनास्पष्टनिर्भासः प्रत्यग्र इव न मे दारुणो दुःखसंवेगः प्रशाम्यति ।&lt;br&gt;&#xA;अयि मातः देवयजनसम्भवे, ईदृशस्ते निर्माणभागः परिणतः, येन लज्जया स्वच्छन्दमप्याक्रन्दितुं न शक्यते ।&lt;br&gt;&#xA;हा पुत्रि, अनियतरुदितस्मितं विराजत्कतिपयकोमलदन्तकुङ्मलाग्रम् ।&lt;br&gt;&#xA;वदनकमलकं शिशोः स्मरामि स्खलदसमञ्जसमञ्जु जल्पितं ते ॥४॥&lt;br&gt;&#xA;भगवति वसुन्धरे, सत्यमतिदृढासि ।&lt;br&gt;&#xA;त्वं वह्निर्मुनयो वसिष्ठगृहिणी गङ्गा च यस्या विदुर्माहात्म्यं यदि वा रघोः कुलगुरुर्देवः स्वयं भास्करः ।&lt;br&gt;&#xA;विद्यां वागिव यामसूत भवती शुद्धिं गतायाः पुनस्तस्यास्त्वद्दुहितुस्तथाविशसनं किं दारुणे मृष्यथाः ॥५॥&lt;br&gt;&#xA;इत इतो भगवतीमहादेव्यौ ।&lt;br&gt;&#xA;जनकः - अये, गृष्टिनोपदिश्यमानमार्गा भगवत्यरुन्धती (उत्थाय ।) का पुनर्महादेवीत्याह ।&lt;br&gt;&#xA;(निरूप्य ।) हा हा, कथमयं महाराजस्य दशरथस्य धर्मदाराः प्रियसखी मे कौसल्या ।&lt;br&gt;&#xA;क एतां प्रत्येति सैवेयमिति नाम ।&lt;br&gt;&#xA;आसीदियं दशरथस्य गृहे यथा श्रीः श्रीरेव वा किमुपमानपदेन सैषा ।&lt;br&gt;&#xA;कष्टं बतान्यदिव दैववशेन जाता दुःखात्मकं किमपि भूतमहो विकारः ॥६॥&lt;br&gt;&#xA;य एव मे जनः पूर्वमासीन्मूर्तो महोत्सवः ।&lt;br&gt;&#xA;क्षते क्षारमिवासह्यं जातं तस्यैव दर्शनम् ॥७॥&lt;br&gt;&#xA;(ततः प्रविशत्यरुन्धती कौसल्या कञ्चुकी च ।) अरुन्धती - ननु ब्रवीमि द्रष्टव्यः स्वयमुपेत्यैव वैदेह इत्येवं वः कुलगुरोरादेशः ।&lt;br&gt;&#xA;अत एव चाहं प्रेषिता ।&lt;br&gt;&#xA;तत्कोऽयं पदे पदे महानध्यवसायः ।&lt;br&gt;&#xA;कञ्चुकी - देवि, संस्तभ्यात्मानमनुरुध्यस्व भगवतो वसिष्ठस्यादेशमिति विज्ञापयामि ।&lt;br&gt;&#xA;कौसल्या - ईरिसे काले मिहिलाहिवो मए दिट्ठव्वो त्ति समं एव्व सव्वदुःखाइं ओदरन्ति ।&lt;br&gt;&#xA;ता ण सक्कणोमि उव्वट्टमाणमूलबन्धणं हिअअं पज्जवत्थावेदुम् ।&lt;br&gt;&#xA;अरुन्धती - अत्र कः सन्देहः ।&lt;br&gt;&#xA;सन्तानवाहीन्यपि मानुषाणां दुःखानि सम्बन्धिवियोगजानि ।&lt;br&gt;&#xA;दृष्टे जने प्रेयसि दुःसहानि स्रोतःसहस्रैरिव सम्प्लवन्ते ॥८॥&lt;br&gt;&#xA;कौसल्या - कहं णु खु वच्चाए मे वहूए वनगदाए तस्सा पिदुणो राएसिणो मुहं दंसम्ह ।&lt;br&gt;&#xA;अरुन्धती - एष वः श्लाध्यसम्बन्धी जनकानां कुलोद्वहः ।&lt;br&gt;&#xA;याज्ञवल्क्यो मुनिर्यस्मै ब्रह्मपारायणं जगौ ॥९॥&lt;br&gt;&#xA;कौसल्या - एसो सो महाराअस्स हिअअणिव्विसेसो वच्चाए मे वहूए पिदा विदेहराओ सीरद्धओ ।&lt;br&gt;&#xA;सुमरिदह्मि अणिव्वेदरमणीए दिवहे हा देव्व, सव्वं तं णत्थि ।&lt;br&gt;&#xA;जनकः - (उपसृत्य ।) भगवत्यरुन्धति, वैदेहः सीरध्वजोऽभिवादयते ।&lt;br&gt;&#xA;यया पूतम्मन्यो निधिरपि पवित्रस्य महसः पतिस्ते पूर्वेषामपि खलु गुरूणां गुरुतमः ।&lt;br&gt;&#xA;त्रिलोकीमाङ्गल्यामवनितललीनेन शिरसा जगद्वन्द्यां देवीमुषसमिव वन्दे भगवतीम् ॥१०॥&lt;br&gt;&#xA;अरुन्धती - अक्षरं ते ज्योतिः प्रकाश्यताम् ।&lt;br&gt;&#xA;स त्वां पुनातु देवः परोरजसां य एष तपति ।&lt;br&gt;&#xA;जनकः - आर्य गृष्टे, अप्यनामयमस्याः प्रजापालकस्य मातुः ।&lt;br&gt;&#xA;कञ्चुकी - (स्वगतम् ।) निरवशेषमतिनिष्ठुरमुपालब्धाः स्मः ।&lt;br&gt;&#xA;(प्रकाशम् ।) राजर्षे, अनेनैव मन्युना चिरपरित्यक्तरामभद्रदर्शनां नार्हसि दुःखयितुमतिदुःखितां देवीम् ।&lt;br&gt;&#xA;रामभद्रस्यापि दैवदुर्योगः कोऽपि ।&lt;br&gt;&#xA;यत्किल समन्ततः प्रवृत्तबीभत्सकिंवदन्तीकाः पौराः ।&lt;br&gt;&#xA;न चाग्निशुद्धिमनल्पकाः प्रतियन्तीति दारुणमनुष्ठितं देवेन ।&lt;br&gt;&#xA;जनकः - (सरोषम् ।) आः, कोऽयमग्निर्नामास्मत्प्रसूतिपरिशोधने ।&lt;br&gt;&#xA;कष्टमेवंवादिना जनेन रामभद्रपरिभूता अपि पुनः परिभूयामहे ।&lt;br&gt;&#xA;अरुन्धती - (निश्वस्य ।) एवमेतत् ।&lt;br&gt;&#xA;अग्निरग्निरिति वत्सां प्रति लघून्यक्षराणि ।&lt;br&gt;&#xA;सीतेत्येव पर्याप्तम् ।&lt;br&gt;&#xA;हा वत्से, शिशुर्वा शिष्या वा यदसि मम तत्तिष्ठतु तथा विशुद्धेरुत्कर्षस्त्वयि तु मम भक्तिं द्रढयति ।&lt;br&gt;&#xA;शिशुत्वं स्त्रैणं वा भवतु ननु वन्द्यासि जगतां गुणाः पूजास्थानं गुणिषु न च लिङ्गं न च वयः ॥११॥&lt;br&gt;&#xA;कौसल्या - अहो समुम्मूलअन्ति विअ वेअणाओ ।&lt;br&gt;&#xA;(इति मूर्च्छति ।) जनकः - हन्त, किमेतत् ।&lt;br&gt;&#xA;अरुन्धती - राजर्षे, किमन्यत् ।&lt;br&gt;&#xA;स राजा तत्सौख्यं स च शिशुजनस्ते च दिवसाः स्मृतावाविर्भूतं त्वयि सुहृदि दृष्टे तदखिलम् ।&lt;br&gt;&#xA;विपाके घोरेऽस्मिन्न खलु न विमूढा तव सखी पुरन्ध्रीणां चित्तं कुसुमसुकुमारं हि भवति ॥१२॥&lt;br&gt;&#xA;जनकः - हन्त सर्वथा नृशंसोऽस्मि ।&lt;br&gt;&#xA;यच्चिरस्य दृष्टान्प्रियसुहृदः प्रियदारानस्निग्ध इव पश्यामि ।&lt;br&gt;&#xA;स सम्बन्धी श्लाघ्यः प्रियसुहृदसौ तच्च हृदयं स चानन्दः साक्षादपि च निखिलं जीवितफलम् ।&lt;br&gt;&#xA;शरीरं जीवो वा यदधिकमतोऽन्यत्प्रियतरं महाराजः श्रीमान्किमपि मम नासीद्दशरथः ॥१३॥&lt;br&gt;&#xA;कष्टमियमेव सा कौसल्या ।&lt;br&gt;&#xA;यदस्याः पत्युर्वा रहसि परमन्त्रायितमभूदभूवं दम्पत्योः पृथगहमुपालम्भविषयः ।&lt;br&gt;&#xA;प्रसादे कोपे वा तदनु मदधीनो विधिरभूदलं वा तत्स्मृत्वा दहति यदवस्कन्द्य हृदयम् ॥१४॥&lt;br&gt;&#xA;अरुन्धती - हा कष्टम् ।&lt;br&gt;&#xA;अतिचिरनिरुद्धनिःश्वासनिष्पन्दहृदयमस्याः ।&lt;br&gt;&#xA;जनकः - हा प्रियसखि ।&lt;br&gt;&#xA;(इति कमण्डलूदकेन सिञ्चति ।) कञ्चुकी - सुहृदिव प्रकटय्य सुखप्रदां प्रथममेकरसामनुकूलताम् ।&lt;br&gt;&#xA;पुनरकाण्डविवर्तनदारुणः परिशिनष्टि विधिर्मनसो रुजम् ॥१५॥&lt;br&gt;&#xA;कौसल्या - (आश्वस्य ।) हा वच्छे जाणै, कहिं सि ।&lt;br&gt;&#xA;सुमरामि दे णवविवाहलच्चीपरिग्गहेक्कमङ्गलं सम्फुल्लमुद्धमुहपुण्डरीअं आरुहन्तकौमुदीचन्दसुन्दरम् ।&lt;br&gt;&#xA;एहि मे पुणो वि जादे, उज्जोएहि उच्चङ्गम् ।&lt;br&gt;&#xA;सव्वहा महाराअ एव्वं भणादि ।&lt;br&gt;&#xA;एसा रहुउलमहत्तराणं वहु अह्माणं दु जणअसुदा दुहिदेव्व ।&lt;br&gt;&#xA;कञ्चुकी - यथाह देवी ।&lt;br&gt;&#xA;पञ्चप्रसूतेरपि तस्य राज्ञः प्रियो विशेषेण सुबाहुशत्रुः ।&lt;br&gt;&#xA;वधूचतुष्केऽपि तथैव नान्या प्रिया तनूजास्य यथैव सीता ॥१६॥&lt;br&gt;&#xA;जनकः - हा प्रियसख महाराज दशरथ, एवमपि सर्वप्रकारहृदयङ्गमः ।&lt;br&gt;&#xA;कथं विस्मर्यते ।&lt;br&gt;&#xA;कन्यायाः किल पूजयन्ति पितरो जामातुराप्तं जनं सम्बन्धे विपरीतमेव तदभूदाराधनं ते मयि ।&lt;br&gt;&#xA;त्वं कालेन तथाविधोऽप्यपहृतः सम्बन्धबीजं च तद्घोरेऽस्मिन्मम जीवलोकनरके पापस्य धिग्जीवितम् ॥१७॥&lt;br&gt;&#xA;कौसल्या - जादे जाणै, किं करोमि ।&lt;br&gt;&#xA;दिढवज्जलेवपडिबद्धणिच्चलं हदजीविदं मं मन्दभाइणीं ण पडिच्चअदि ।&lt;br&gt;&#xA;अरुन्धती - आश्वसिहि राज्ञि, बाष्पविश्रामोऽप्यन्तरेषु कर्तव्य एव अन्यच्च किं न स्मरसि ।&lt;br&gt;&#xA;यदवोचदृष्यशृङ्गाश्रमे युष्माकं कुलगुरुः भवितव्यं तथेत्युपजातमेव ।&lt;br&gt;&#xA;किन्तु कल्याणोदर्कं भविष्यतीति ।&lt;br&gt;&#xA;कौसल्या - कुदो अदिक्कन्दमणोरहाए मह एदम् ।&lt;br&gt;&#xA;अरुन्धती - तत्किं मन्यसे राजपत्नि, मृषोद्यं तदिति ।&lt;br&gt;&#xA;न हीदं क्षत्रिये, मन्तव्यम् ।&lt;br&gt;&#xA;आविर्भूतज्योतिषां ब्राह्मणानां ये व्याहारास्तेषु मा संशयोऽभूत् ।&lt;br&gt;&#xA;भद्रा ह्येषां वाचि लक्ष्मीर्निषक्ता नैते वाचं विप्लुतार्थां वदन्ति ॥१८॥&lt;br&gt;&#xA;(नेपथ्ये कलकलः ।&lt;br&gt;&#xA;सर्वे आकर्णयन्ति ।) जनकः - अये, शिष्टानध्ययन इत्यस्खलितं खेलतां बटूनां कोलाहलः ।&lt;br&gt;&#xA;कौसल्या - सुलहसोक्खं दाणिं बालत्तणं होदि ।&lt;br&gt;&#xA;(निरूप्य ।) अह्महे, एदाणं मज्झे को एसो रामभद्दस्स कोमारलच्छीसावट्ठम्भेंहिं मुद्धललिदेहिं अङ्गेहिं दारओ अह्माणं लोअणे शीअलावेदि ।&lt;br&gt;&#xA;अरुन्धती - (स्वगतम् ।&lt;br&gt;&#xA;सहर्षोत्कण्ठम् ।) इदं नाम भागीरथीनिवेदितं रहस्यकर्णामृतम् ।&lt;br&gt;&#xA;नत्वेवं विद्मः कतरोऽयमायुष्मतोः कुशलवयोरिति ।&lt;br&gt;&#xA;(प्रकाशम् ।) कुवलयदलस्निग्धश्यामः शिखण्डकमण्डनो बटुपरिषदं पुण्यश्रीकः श्रियैव सभाजयन् ।&lt;br&gt;&#xA;पुनरपि शिशुर्भूत्वा वत्सः स मे रघुनन्दनो झटिति कुरुते दृष्टः कोऽयं दृशोरमृताञ्जनम् ॥१९॥&lt;br&gt;&#xA;कञ्चुकी - नूनं क्षत्रियब्रह्मचारी दारकोऽयमिति मन्ये ।&lt;br&gt;&#xA;जनकः - एवमेतत् ।&lt;br&gt;&#xA;अस्य हि चूडाचुम्बितकङ्कपत्रमभितस्तूणीद्वयं पृष्ठतो भस्मस्तोकपवित्रलाञ्छनमुरो धत्ते त्वचं रौरवीम् ।&lt;br&gt;&#xA;मौर्व्या मेखलया नियन्त्रितमधो वासश्च माञ्जिष्ठकं पाणौ कार्मुकमक्षसूत्रवलयं दण्डोऽपरः पैप्पलः ॥२०॥&lt;br&gt;&#xA;भगवत्यरुन्धति, किमित्युत्प्रेक्षसे कुतस्त्योऽयमिति ।&lt;br&gt;&#xA;अरुन्धती - अद्यैव वयमागताः - जनकः - आर्य गृष्टे, अतिकौतुकं वर्तते ।&lt;br&gt;&#xA;तद्भगवन्तं वाल्मीकिमेव गत्वा पृच्छ ।&lt;br&gt;&#xA;इमं च दारकं ब्रूहि वत्स केऽप्येते प्रवयसस्त्वां दिदृक्षव इति ।&lt;br&gt;&#xA;कञ्चुकी - यदाज्ञापयति देवः (इति निष्क्रान्तौ ।) कौसल्या - किं मण्णेध ।&lt;br&gt;&#xA;एव्वं भणिदो आअमिस्सदि वा ण वेत्ति ।&lt;br&gt;&#xA;जनकः - भिद्यते वा सद्वृत्तमीदृशस्य निर्माणस्य ।&lt;br&gt;&#xA;कौसल्या - (निरूप्य ।) कहं सविणअणिसमिदगिट्ठिवअणो विसज्जिदासेससरिसदारओ एत्तोमुहं अवसरिदो एव्व स वच्छो ।&lt;br&gt;&#xA;जनकः - (चिरं निर्वर्ण्य ।) भोः किमप्येतत् ।&lt;br&gt;&#xA;महिम्नामेतस्मिन्विनयशिशिरो मौग्ध्यमसृणो विदग्धैर्निर्ग्राह्यो न पुनरविदग्धैरतिशयः ।&lt;br&gt;&#xA;मनो मे सम्मोहस्थिरमपि हरत्येष बलवानयोधातुं यद्वत्परिलघुरयस्कान्तशकलः ॥२१॥&lt;br&gt;&#xA;लवः - (प्रविश्य ।) अविज्ञातवयःक्रमौचित्यात्पूज्यानपि सतः कथमभिवादयिष्ये ।&lt;br&gt;&#xA;(विचिन्त्य ।) अयं पुनरविरुद्धप्रकार इति वृद्धेभ्यः श्रूयते ।&lt;br&gt;&#xA;(सविनयमुपसृत्य ।) एष वो लवस्य शिरसा प्रणामपर्यायः ।&lt;br&gt;&#xA;अरुन्धतीजनकौ - कल्याणिन्, आयुष्मान्भूयाः ।&lt;br&gt;&#xA;कौसल्या - जाद, चिरं जीव ।&lt;br&gt;&#xA;अरुन्धती - एहि वत्स ।&lt;br&gt;&#xA;(लवमुत्सङ्गे गृहीत्वा ।&lt;br&gt;&#xA;आत्मगतम् ।) दिष्ट्या न केवलमुत्सङ्गश्चिरान्मनोरथोऽपि मे पूरितः ।&lt;br&gt;&#xA;कौसल्या - जाद, इदो वि दाव एहि ।&lt;br&gt;&#xA;(उत्सङ्गे गृहीत्वा ।) अह्महे, ण केवलं दरविप्पट्टकन्दोट्टमंसलुज्जलेण देहबन्धणेण कवलिदारविन्दकेसरकसाअकण्ठकलहंसघोसघग्घराणुणादिणा सरेण अ रामभद्दं अणुसरेदि ।&lt;br&gt;&#xA;णं कठोरकमलगब्भप्पम्मलसरीरप्पस्सो वि तारिसो एव्व ।&lt;br&gt;&#xA;जाद पेक्खामि दे मुहपुण्डरीअम् ।&lt;br&gt;&#xA;(चुबुकमुन्नमय्य निरूप्य सबाष्पाकृतम् ।) राएसि, किं ण पेक्खसि णिउणं णिरूवज्जन्तो वच्छाए मे वहूए मुहचन्देण वि संवददि एव्व ।&lt;br&gt;&#xA;जनकः - पश्यामि सखि, पश्यामि ।&lt;br&gt;&#xA;कौसल्या - अह्महे, उम्मत्तीभूदं वि अ मे हिअअं कुदो मुहं विलवदि ।&lt;br&gt;&#xA;जनकः - वत्सायाश्च रघूद्वयस्य च शिशावस्मिन्नभिव्यज्यते संवृत्तिः प्रतिबिम्बितेव निखिला सैवाकृतिः सा द्युतिः ।&lt;br&gt;&#xA;सा वाणी विनयः स एव सहजः पुण्यानुभावोऽप्यसौ हा हा देवि किमुत्पथैर्मम मनः पारिप्लवं धावति ॥२२॥&lt;br&gt;&#xA;कौसल्या - जाद, अत्थि दे मादा, सुमरसि वा तादम् ।&lt;br&gt;&#xA;लवः - नहि ।&lt;br&gt;&#xA;कौसल्या - तदो कस्स तुमम् ।&lt;br&gt;&#xA;लवः - भगवतः सुगृहीतनामधेयस्य वाल्मीकेः ।&lt;br&gt;&#xA;कौसल्या - अयि जाद, कहिदव्वं कहेहि ।&lt;br&gt;&#xA;लवः - एतावदेव जानामि ।&lt;br&gt;&#xA;(नेपथ्ये ।) भो भोः सैनिकाः, एष खलु कुमारश्चन्द्रकेतुराज्ञापयति न केनचिदाश्रमाभ्यर्णभूमय आक्रमितव्या इति ।&lt;br&gt;&#xA;अरुन्धतीजनकौ - अये, मेध्याश्वरक्षाप्रसङ्गादुपागतो वत्सश्चन्द्रकेतुर्द्रष्टव्य इत्यसौ सुदिवसः ।&lt;br&gt;&#xA;कौसल्या - वच्छलक्खणस्स पुत्तओ आणवेदित्ति अमिदबिन्दुसुन्दराइं अक्खराइं सुणीअन्दि ।&lt;br&gt;&#xA;लवः - आर्य, क एष चन्द्रकेतुर्नाम ।&lt;br&gt;&#xA;जनकः - जानासि रामलक्ष्मणौ दाशरथी ।&lt;br&gt;&#xA;लवः - एतावेव रामायणकथापुरुषौ ।&lt;br&gt;&#xA;जनकः - अथ किम् ।&lt;br&gt;&#xA;लवः - तत्कथं न जानामि ।&lt;br&gt;&#xA;जनकः - तस्य लक्ष्मणस्यायमात्मजश्चन्द्रकेतुः ।&lt;br&gt;&#xA;लवः - ऊर्मिलायाः पुत्रस्तर्हि मैथिलस्य राजर्षेर्दौहित्रः ।&lt;br&gt;&#xA;अरुन्धती - आविष्कृतं कथाप्रावीण्यं वत्सेन ।&lt;br&gt;&#xA;जनकः - (विचिन्त्य ।) यदि त्वमीदृशः कथायामभिज्ञस्तद्ब्रूहि तावत्पश्यामस्तेषां दशरथस्य पुत्राणां कियन्ति किन्नामधेयान्यपत्यानि केषु दारेषु प्रसूतानि ।&lt;br&gt;&#xA;लवः - नायं कथाविभागोऽस्माभिरन्येन वा श्रुतपूर्वः ।&lt;br&gt;&#xA;जनकः - किं न प्रणीतः कविना ।&lt;br&gt;&#xA;लवः - प्रणीतो न प्रकाशितः ।&lt;br&gt;&#xA;तस्यैव कोऽप्येकदेशः प्रबन्धान्तरेण रसवानभिनेयार्थः कृतः ।&lt;br&gt;&#xA;तं च स्वहस्तलिखितं मुनिर्भगवान्व्यसृजद्भगवतो भरतस्य तौर्यत्रिकसूत्रधारस्य ।&lt;br&gt;&#xA;जनकः - किमर्थम् ।&lt;br&gt;&#xA;लवः - स किल भगवान्भरतस्तमप्सरोभिः प्रयोजयिष्यतीति ।&lt;br&gt;&#xA;जनकः - सर्वमिदमाकूततरमस्माकम् ।&lt;br&gt;&#xA;लवः - महती, पुनस्तस्मिन्भगवतो वाल्मीकेरास्था ।&lt;br&gt;&#xA;यतः केषाञ्चिदन्तेवासिनां हस्तेन तत्पुस्तकं भरताश्रमं प्रति प्रेषितम् ।&lt;br&gt;&#xA;तेषामनुयात्रिकश्चापपाणिः प्रमादच्छेदनार्थमस्मद्भ्राता प्रेषितः ।&lt;br&gt;&#xA;कौसल्या - भादावि दे अत्थि ।&lt;br&gt;&#xA;लवः - अस्त्यार्यः कुशो नाम ।&lt;br&gt;&#xA;कौसल्या - जेट्ठेत्ति भणिदं होदि ।&lt;br&gt;&#xA;लवः - एवमेतत् ।&lt;br&gt;&#xA;प्रसवानुक्रमेण स किल ज्यायान् ।&lt;br&gt;&#xA;जनकः - किं यमावायुष्मन्तौ ।&lt;br&gt;&#xA;लवः - अथ किम् ।&lt;br&gt;&#xA;जनकः - वत्स, कथय कथाप्रपञ्चस्य कियान्पर्यन्तः ।&lt;br&gt;&#xA;लवः - अलीकपौरापवादोद्विग्नेन राज्ञा निर्वासितां देवीं देवयजनसम्भवां सीतामासन्नप्रसववेदनामेकाकिनीमरण्ये लक्ष्मणः परित्यज्य प्रतिनिवृत्त इति ।&lt;br&gt;&#xA;कौसल्या - हा वच्छे मुद्धमुहि, को दाणिं दे सरीरकुसुमस्स झत्ति देव्वदुव्विलासपरिणामो एक्काइणीए निवडिदो ।&lt;br&gt;&#xA;जनकः - हा वत्से, नूनं त्वया परिभवं च वनं च घोरं तां च व्यथां प्रसवकालकृतामवाप्य ।&lt;br&gt;&#xA;क्रव्याद्गणेषु परितः परिवारयत्सु सन्त्रस्तया शरणमित्यसकृत्स्मृतोऽहम् ॥२३॥&lt;br&gt;&#xA;लवः - आर्ये, कावेतौ ।&lt;br&gt;&#xA;अरुन्धती - इयं कौसल्या ।&lt;br&gt;&#xA;अयं जनकः ।&lt;br&gt;&#xA;(लवः सबहुमानखेदकौतुकं पश्यति ।) जनकः - अहो निर्दयता दुरात्मनां पौराणाम् ।&lt;br&gt;&#xA;अहो रामभद्रस्य क्षिप्रकारिता ।&lt;br&gt;&#xA;एतद्वैशसवज्रघोरपतनं शश्वन्ममोत्पश्यतः क्रोधस्य ज्वलितं झटित्यवसरश्चापेन शापेन वा ।&lt;br&gt;&#xA;कौसल्या - (सभयकम्पम् ।) भअवदि, परित्ताअदु ।&lt;br&gt;&#xA;पसादेहि कुविदं राएसिम् ।&lt;br&gt;&#xA;लवः - एतद्धि परिभूतानां प्रायश्चित्तं मनस्विनाम् अरुन्धती - राजन्नपत्यं रामस्ते पाल्याश्च कृपणा जनाः ॥२४॥&lt;br&gt;&#xA;जनकः - शान्तं वा रघुनन्दने तदुभयं यत्पुत्रभाण्डं हि मे ।&lt;br&gt;&#xA;भूयिष्ठद्विजबालवृद्धविकलस्त्रैणश्च पौरो जनः ॥२५॥&lt;br&gt;&#xA;(प्रविश्य सम्भ्रान्ता बटवः ।) कुमार कुमार ।&lt;br&gt;&#xA;अश्वोऽश्व इति कोऽपि भूतविशेषो जनपदेष्वनुश्रूयते, सोऽयमधुनास्माभिः स्वयं प्रत्यक्षीकृतः ।&lt;br&gt;&#xA;लवः - अश्वोऽश्व इति नाम पशुसमाम्नाये साङ्ग्रामिके च पठ्यते तद्ब्रूत कीदृशः ।&lt;br&gt;&#xA;बटवः - अये, श्रूयताम् ।&lt;br&gt;&#xA;पश्चात्पुच्छं वहति विपुलं तच्च धूनोत्यजस्रं दीर्घग्रीवः स भवति खुरास्तस्य चत्वार एव ।&lt;br&gt;&#xA;शष्पाण्यत्ति प्रकिरति शकृत्पिण्डकानाम्रमात्रान्किं व्याख्यानैर्व्रजति स पुनर्दूरमेह्येहि यामः ॥२६॥&lt;br&gt;&#xA;(इत्यजिने हस्तयोश्चाकर्षन्ति ।) लवः - (सकौतुकोपरोधविनयम् ।) आर्याः पश्यत ।&lt;br&gt;&#xA;एभिर्नीतोऽस्मि ।&lt;br&gt;&#xA;(इति त्वरितं परिक्रामति ।) अरुन्धतीजनकौ - महत्कौतुकं वत्सस्य ।&lt;br&gt;&#xA;कौसल्या - अरण्णगब्भरूवालावेहिं तुह्मे तोसिदा अह्मे अ ।&lt;br&gt;&#xA;भअवदि, जाणामि तं पेक्खन्ती वञ्चिदा विअ ।&lt;br&gt;&#xA;ता इदो अण्णदो भविल पेक्खम्ह दाव पलायन्तं दीहाउम् ।&lt;br&gt;&#xA;अरुन्धती - अतिजवेन दूरमतिक्रान्तः स चपलः कथं दृश्यते ।&lt;br&gt;&#xA;कञ्चुकी - (प्रविश्य ।) भगवान्वाल्मीकिराह ज्ञातव्यमेतदवसरे भवद्भिरिति ।&lt;br&gt;&#xA;जनकः - अतिगम्भीरमेतत्किमपि ।&lt;br&gt;&#xA;भगवत्यरुन्धति, सखि कौसल्ये, आर्य गृष्टे, स्वयमेव गत्वा भगवन्तं प्राचेतसं पश्यामः ।&lt;br&gt;&#xA;(इति निष्क्रान्तो वृद्धवर्गः ।) (प्रविश्य बटवः ।) पश्यतु कुमारस्तावदाश्चर्यम् ।&lt;br&gt;&#xA;लवः - दृष्टमवगतं च ।&lt;br&gt;&#xA;नूनमाश्वमेधिकोऽयमश्वः ।&lt;br&gt;&#xA;बटवः - कथं ज्ञायते ।&lt;br&gt;&#xA;लवः - ननु मूर्खाः, पठितमेव हि युष्माभिरपि तत्काण्डम् ।&lt;br&gt;&#xA;किं न पश्यथ प्रत्येकं शतसङ्ख्याः कवचिनो दण्डिनो निषङ्गिणश्च रक्षितारः ।&lt;br&gt;&#xA;तत्प्रायमेवान्यदपि दृश्यते ।&lt;br&gt;&#xA;यदि च विप्रत्ययस्तत्पृच्छथ ।&lt;br&gt;&#xA;बटवः - भो भोः, किम्प्रयोजनोऽयमश्वः परिवृतः पर्यटति ।&lt;br&gt;&#xA;लवः - (सस्पृहमात्मगतम् ।) अश्वमेध इति नाम विश्वजयिनां क्षत्रियाणामूर्जस्वलः सर्वक्षत्रपरिभावी महानुत्कर्षनिकषः ।&lt;br&gt;&#xA;(नेपथ्ये ।) योऽयमश्वः पताकेयमथवा वीरघोषणा ।&lt;br&gt;&#xA;सप्तलोकैकवीरस्य दशकण्ठकुलद्विषः ॥१७॥&lt;br&gt;&#xA;लवः - (सगर्वमिति ।) अहो सन्दीपनान्यक्षराणि ।&lt;br&gt;&#xA;बटवः - किमुच्यते ।&lt;br&gt;&#xA;प्राज्ञः खलु कुमारः ।&lt;br&gt;&#xA;लवः - भो भोः, तत्किमक्षत्रिया पृथिवी यदेवमुद्धोष्यते ।&lt;br&gt;&#xA;(नेपथ्ये ।) रे रे, महाराजं प्रति कुतः क्षत्रियः ।&lt;br&gt;&#xA;लवः - धिग्जाल्मान् ।&lt;br&gt;&#xA;यदि नो सन्ति सन्त्येव केयमद्य बिभीषिका ।&lt;br&gt;&#xA;किमुक्तैरेभिरधुना तां पताकां हरामि वः ॥२८॥&lt;br&gt;&#xA;हे बटवः, परिवृत्य लोष्ठैरभिघ्नन्त उपनयतैनमश्वम् ।&lt;br&gt;&#xA;एष रोहितानां मध्येचरो भवतु ।&lt;br&gt;&#xA;(प्रविश्य सक्रोधः ।) पुरुषः - धिक्चपल, किमुक्तवानसि ।&lt;br&gt;&#xA;तीक्ष्णतरा ह्यायुधश्रेणयः शिशोरपि दृप्तां वाचं न सहन्ते ।&lt;br&gt;&#xA;राजपुत्रश्चन्द्रकेतुर्दुर्दान्तः सोऽप्यपूर्वारण्यदर्शनाक्षिप्तहृदयो न यावदायाति तावत्त्वरितमनेन तरुगहनेनापसर्पत ।&lt;br&gt;&#xA;बटवः - कुमार, कृतं कृतमश्वेन ।&lt;br&gt;&#xA;तर्जयन्ति विस्फारितशरासनाः कुमारमायुधीयश्रेणयः ।&lt;br&gt;&#xA;दूरे चाश्रमपदम् ।&lt;br&gt;&#xA;इतस्तदेहि ।&lt;br&gt;&#xA;हरिणप्लुतैः पलायामहे ।&lt;br&gt;&#xA;लवः - किं नाम विस्फुरन्ति शस्त्राणि ।&lt;br&gt;&#xA;(इति धनुरारोपयन् ।) ज्याजिह्वया वलयितोत्कटकोटिदंष्ट्रमुद्भूरिघोरघनघर्घरघोषमेतत् ।&lt;br&gt;&#xA;ग्रासप्रसक्तहसदन्तकवक्त्रयन्त्रजृम्भाविडम्बि विकटोदरमस्तु चापम् ॥२९॥&lt;br&gt;&#xA;(इति यथोचितं परिक्रम्य निष्क्रान्ताः सर्वे ।) चतुर्थोऽङ्कः ।&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/05/</guid>
      <description>&lt;p&gt;पञ्चमोऽङ्कः ।&lt;br&gt;&#xA;(नेपथ्ये ।) भो भोः सैनिकाः, जातमवलम्बनमस्माकम् ।&lt;br&gt;&#xA;नन्वेष त्वरितसुमन्त्रमुद्यमानप्रोद्वल्गत्प्रजवितवाजिना रथेन ।&lt;br&gt;&#xA;उत्खातप्रचलितकोविदारकेतुः श्रुत्वा वः प्रधनमुपैति चन्द्रकेतुः ॥१॥&lt;br&gt;&#xA;(ततः प्रविशति सुमन्त्रसारथिना रथेन धनुष्पाणिः साद्भुतहर्षसम्भ्रमश्चन्द्रकेतुः ।) चन्द्रकेतुः - आर्य सुमन्त्र, पश्य पश्य ।&lt;br&gt;&#xA;किरति कलितकिञ्चित्कोपरज्यन्मुखश्रीरविरतगुणगुञ्जत्कोटिना कार्मुकेन ।&lt;br&gt;&#xA;समरशिरसि चञ्चत्पञ्चचूडश्चमूनामुपरि शरतुषारं कोऽप्ययं वीरपोतः ॥२॥&lt;br&gt;&#xA;साश्चर्यम् ।&lt;br&gt;&#xA;मुनिजनशिशुरेकः सर्वतः सम्प्रकोपान्नव इव रघुवंशस्याप्रसिद्धिप्ररोहः ।&lt;br&gt;&#xA;दलितकरिकपोलग्रन्थिटङ्कारघोरज्वलितशरसहस्रः कौतुकं मे करोति ॥३॥&lt;br&gt;&#xA;सुमन्त्रः - आयुष्मन्, अतिशयितसुरासुरप्रभावं शिशुमवलोक्य तथैव तुल्यरूपम् ।&lt;br&gt;&#xA;कुशिकसुतमखद्विषां प्रमाथे धृतधनुषं रघुनन्दनं स्मरामि ॥४॥&lt;br&gt;&#xA;चन्द्रकेतुः - मम त्वेकमुद्दिश्य भूयसारम्भ इति हृदयमपत्रपते अयं हि शिशुरेकको मदभरेण भूरिस्फुरत्करालकरकन्दलीजटिलशस्त्रजालैर्बलैः ।&lt;br&gt;&#xA;क्वणत्कनककिङ्किणीझणझणायितस्यन्दनैरमन्दमददुर्दिनद्विरदडामैररावृतः ॥५॥&lt;br&gt;&#xA;सुमन्त्रः - वत्स, एभिः समस्तैरपि नालमस्य, किं पुनर्व्यस्तैः ।&lt;br&gt;&#xA;चन्द्रकेतुः - आर्य, त्वर्यतां त्वर्यताम् ।&lt;br&gt;&#xA;अनेन हि महानाश्रितजनप्रमारोऽस्माकमारब्धः ।&lt;br&gt;&#xA;तथा हि ।&lt;br&gt;&#xA;आगर्जद्गिरिकुञ्जकुञ्जरघटानिस्तीर्णकर्णज्वरज्यानिर्घोषममन्ददुन्दुभिरवैराध्मातमुज्जृम्भयन् ।&lt;br&gt;&#xA;वेल्लद्भैरवरुण्डखण्डनिकरैर्वीरो विधत्ते भुवं तृष्यत्कासकरालवक्त्रविघसव्याकीर्यमाणामिव ॥६॥&lt;br&gt;&#xA;सुमन्त्रः - (स्वगतम् ।) कथमीदृशेन सह वत्सस्य चन्द्रकेतोर्द्वन्द्वसम्प्रहारमनुजानीमः ।&lt;br&gt;&#xA;(विचिन्त्य ।) अथवा इक्ष्वाकुकुलवृद्धाः खलु वयम् ।&lt;br&gt;&#xA;प्रत्युपस्थिते रणे का गतिः ।&lt;br&gt;&#xA;चन्द्रकेतुः - (सविस्मयलज्जासम्भ्रमम् ।) हन्त धिक् ।&lt;br&gt;&#xA;अपावृत्तान्येव सर्वतः सैन्यानि मम ।&lt;br&gt;&#xA;सुमन्त्रः - (रथवेगं निरूप्य ।) आयुष्मन्, एष ते वाग्विषयीभूतः स वीरः ।&lt;br&gt;&#xA;चन्द्रकेतुः - (विस्मृतिमभिनीय ।) आर्य, किन्नामधेयमाख्यातमाह्वायकैः ।&lt;br&gt;&#xA;सुमन्त्रः - लव इति ।&lt;br&gt;&#xA;चन्द्रकेतुः - भो भो लव महाबाहो किमेभिस्तव सैनिकैः ।&lt;br&gt;&#xA;एषोऽहमेहि मामेव तेजस्तेजसि शाम्यतु ॥७॥&lt;br&gt;&#xA;सुमन्त्रः - कुमार, पश्य पश्य ।&lt;br&gt;&#xA;विनिवर्नित एष वीरपोतः पृतनानिर्मथनात्त्वयोपहूतः ।&lt;br&gt;&#xA;स्तनयित्नुरवादिभावलीनामवमर्दादिव दृप्तसिंहशावः ॥८॥&lt;br&gt;&#xA;(ततः प्रविशति धीरोद्धतपराक्रमो लवः ।) लवः - साधु राजपुत्र, साधु ।&lt;br&gt;&#xA;सत्यमैक्ष्वाकः खल्वसि ।&lt;br&gt;&#xA;तदहं परागत एवास्मि ।&lt;br&gt;&#xA;(नेपथ्ये महान्कलकलः ।) लवः - (सावष्टम्भं परावृत्य ।) कथमिदानीं भग्ना अपि पुनः प्रतिनिवृत्ताः पृष्ठानुसारिणः पर्यवष्टम्भयन्ति मां चमूपतयः ।&lt;br&gt;&#xA;धिग्जाल्मान् ।&lt;br&gt;&#xA;अयं शैलाघातक्षुभितवडवावक्त्रहुतभुक्प्रचण्डक्रोधार्चिर्निचयकवलत्वं व्रजतु मे ।&lt;br&gt;&#xA;समन्तादुत्सर्पद्धनतुमुलहेलाकलकलः पयोराशेरोघः प्रलयपवनास्फालित इव ॥९॥&lt;br&gt;&#xA;(सवेगं परिक्रामति ।) चन्द्रकेतुः - भो भोः कुमार, अत्यद्भुतादपि गुणातिशयात्प्रियो मे तस्मात्सखा त्वमसि यन्मम तत्तवैव ।&lt;br&gt;&#xA;तत्किं निजे परिजने कदनं करोषि नन्वेष दर्पनिकषस्तव चन्द्रकेतुः ॥१०॥&lt;br&gt;&#xA;लवः - (सहर्षसम्भ्रमं परावृत्य ।) अहो महानुभावस्य प्रसन्नकर्कशा वीरवचनप्रयुक्तिर्विकर्तनकुलकुमारस्य ।&lt;br&gt;&#xA;तत्किमेभिरेनमेव तावत्सम्भावयामि ।&lt;br&gt;&#xA;(पुनर्नेपथ्ये कलकलः ।) लवः - (सक्रोधनिर्वेदम् ।) आः, कदर्थीकृतोऽहमेभिर्वीरसंवादविघ्नकारिभिः पापैः ।&lt;br&gt;&#xA;(इति तदभिमुखं परिक्रामति ।) चन्द्रकेतुः - आर्य, दृश्यतां द्रष्टव्यमेतत् ।&lt;br&gt;&#xA;दर्पेण कौतुकवता मयि बद्धलक्ष्यः पश्चाद्बलैरनुसृतोऽयमुदीर्णधन्वा ।&lt;br&gt;&#xA;द्वेधा समुद्धतमरुत्तरलस्य धत्ते मेघस्य माघवतचापधरस्य लक्ष्मीम् ॥११॥&lt;br&gt;&#xA;सुमन्त्रः - कुमार एवैनं द्रष्टुमपि जानाति ।&lt;br&gt;&#xA;वयं तु केवलं परवन्तो विस्मयेन ।&lt;br&gt;&#xA;चन्द्रकेतुः - भो भो राजानः, सङ्ख्यातीतैर्द्विरदतुरगस्यन्दनस्थैः पदातावत्रैकस्मिन्कवचनिचितैर्नद्धचर्मोत्तरीये ।&lt;br&gt;&#xA;कालज्येष्ठैरपरवयसि ख्यातिकामैर्भवद्भिर्योऽयं बद्धो युधि समभरस्तेन धिग्वो धिगस्मान् ॥१२॥&lt;br&gt;&#xA;लवः - (सोन्माथम् ।) आः, कथमनुकम्पते नाम ।&lt;br&gt;&#xA;(ससम्भ्रमं विचिन्त्य ।) भवतु ।&lt;br&gt;&#xA;कालहरणप्रतिषेधाय जृम्भकास्त्रेण तावत्सैन्यानि संस्तम्भयामि ।&lt;br&gt;&#xA;(इति ध्यानं नाटयति ।) सुमन्त्रः - तत्किमकस्मादुल्लोलाः सैन्यघोषाः प्रशाम्यन्ति ।&lt;br&gt;&#xA;लवः - पश्याम्येनमधुना प्रगल्भम् ।&lt;br&gt;&#xA;सुमन्त्रः - (ससम्भ्रमम् ।) वत्स, मन्ये कुमारकेणानेन जृम्भकास्त्रमामन्त्रितमिति ।&lt;br&gt;&#xA;चन्द्रकेतुः - अत्र कः सन्देहः ।&lt;br&gt;&#xA;व्यतिकर इव भीमस्तामसो वैद्युतश्च प्रणिहितमपि चक्षुर्ग्रस्तमुक्तं हिनस्ति ।&lt;br&gt;&#xA;अथ लिखितमिवैतत्सैन्यमस्पन्दमास्ते नियतमजितवीर्यं जृम्भते जृम्भकास्त्रम् ॥१३॥&lt;br&gt;&#xA;आश्चर्यमाश्चर्यम् ।&lt;br&gt;&#xA;पातालोदरकुञ्जपुञ्जिततमश्यामैर्नभो जृम्भकैरुत्तप्तस्फुरदारकूटकपिलज्योतिर्ज्वलद्दीप्तिभिः ।&lt;br&gt;&#xA;कल्पाक्षेपकठोरभैरवमरुद्व्यस्तैरभिस्तीर्यते लीनाम्भोदतटित्कडारकुहरैर्विन्ध्याद्रिकूटैरिव ॥१४॥&lt;br&gt;&#xA;सुमन्त्रः - कुतः पुनरस्य जृम्भकाणामागमः स्यात् ।&lt;br&gt;&#xA;चन्द्रकेतुः - भगवतः प्राचेतसादिति मन्यामहे ।&lt;br&gt;&#xA;सुमन्त्रः - वत्स, नैतदेवमस्त्रेषु विशेषतो जृम्भकेषु ।&lt;br&gt;&#xA;यतः ।&lt;br&gt;&#xA;भृशाश्वतनया ह्येते भृशाश्वात्कौशिकं गताः ।&lt;br&gt;&#xA;अथ तत्सम्प्रदायेन रामभद्रे स्थिता इति ॥१५॥&lt;br&gt;&#xA;चन्द्रकेतुः - अपरेऽपि प्रचीयमानसत्त्वप्रकाशाः स्वयं सर्वं मन्त्रदृशः पश्यन्ति ।&lt;br&gt;&#xA;सुमन्त्रः - वत्स, सावधानो भव ।&lt;br&gt;&#xA;परागतस्ते प्रतिवीरः ।&lt;br&gt;&#xA;कुमारौ - (अन्योन्यं प्रति ।) अहो प्रियदर्शनः कुमारः ।&lt;br&gt;&#xA;(सस्नेहानुरागं निर्वर्ण्य ।) यदृच्छासंवादः किमु गुणगणानामतिशयः पुराणो वा जन्मान्तरनिबिडबद्धः परिचयः ।&lt;br&gt;&#xA;निजो वा सम्बन्धः किमु विधिवशात्कोऽप्यविदितो ममैतस्मिन्दृष्टे हृदयमवधानं रचयति ॥१६॥&lt;br&gt;&#xA;सुमन्त्रः - भूयसां जीविनामेव धर्म एष यत्र स्वरसमयी कस्यचित्क्वचित्प्रीतिः, यत्र लौकिकानामुपचारस्तारामैत्रकं चक्षूराग इति ।&lt;br&gt;&#xA;तदप्रतिसङ्ख्येयनिबन्धनं प्रमाणमामनन्ति ।&lt;br&gt;&#xA;अहेतुः पक्षपातो यस्तस्य नास्ति प्रतिक्रिया ।&lt;br&gt;&#xA;स हि स्नेहात्मकस्तन्तुरन्तर्भूतानि सीव्यति ॥१७॥&lt;br&gt;&#xA;कुमारौ - (अन्योन्यमुद्दिश्य ।) एतस्मिन्मसृणितराजपट्टकान्ते मोक्तव्याः कथमिव सायकाः शरीरे ।&lt;br&gt;&#xA;यत्प्राप्तौ मम परिरम्भणाभिलाषादुन्मीलत्पुलककदम्बमङ्गमास्ते ॥१८॥&lt;br&gt;&#xA;किं चाक्रान्तकठोरतेजसि गतिः का नाम शस्त्रं विना शस्त्रेणापि हि तेन किं न विषयो जायेत यस्येदृशः ।&lt;br&gt;&#xA;किं वक्ष्यत्ययमेव युद्धविमुखं मामुद्यतेऽप्यायुधे वीराणां समयो हि दारुणरसः स्नेहक्रमं बाधते ॥१९॥&lt;br&gt;&#xA;सुमन्त्रः - (लवं निर्वर्ण्य सास्रमात्मगतम् ।) हृदय, किमन्यथा परिप्लवसे ।&lt;br&gt;&#xA;मनोरथस्य यद्बीजं तद्दैवेनादितो हृतम् ।&lt;br&gt;&#xA;लतायां पूर्वलूनायां प्रसवस्योद्भवः कुतः ॥२०॥&lt;br&gt;&#xA;चन्द्रकेतुः - अवतराम्यार्य सुमन्त्र, स्यन्दनात् ।&lt;br&gt;&#xA;सुमन्त्रः - कस्य हेतोः ।&lt;br&gt;&#xA;चन्द्रकेतुः - एकस्तावदयं वीरपुरुषः पूजितो भवति ।&lt;br&gt;&#xA;अपि च खल्वार्य, क्षत्रधर्मः परिपालितो भवति ।&lt;br&gt;&#xA;न रथिनः पादचारमभियुञ्जन्तीति शास्त्रविदः परिभाषन्ते ।&lt;br&gt;&#xA;सुमन्त्रः - (स्वगतम् ।) आः, कष्टां दशामनुप्रपन्नोऽस्मि ।&lt;br&gt;&#xA;कथं हीदमनुष्ठानं मादृशः प्रतिषेधतु ।&lt;br&gt;&#xA;कथं वाभ्यनुजानातु साहसैकरसां क्रियाम् ॥२१॥&lt;br&gt;&#xA;चन्द्रकेतुः - यदा तातमिश्रा अपि पितुः प्रियसखं त्वामर्थसंशयेषु पृच्छन्ति तत्किमार्यो विमृशति ।&lt;br&gt;&#xA;सुमन्त्रः - आयुष्मन्, एवं यथाधर्ममभिमन्यसे ।&lt;br&gt;&#xA;एष साङ्ग्रामिको न्याय्य एष धर्मः सनातनः ।&lt;br&gt;&#xA;इयं हि रघुसिंहानां वीरचारित्रपद्धतिः ॥२२॥&lt;br&gt;&#xA;चन्द्रकेतुः - अप्रतिरूपं वचनमार्यस्य ।&lt;br&gt;&#xA;इतिहासं पुराणं च धर्मप्रवचनानि च ।&lt;br&gt;&#xA;भवन्त एव जानन्ति रघूणां च कुलस्थितिम् ॥२३॥&lt;br&gt;&#xA;सुमन्त्रः - (सस्नेहास्रं परिष्वज्य ।) जातस्य ते पितुरपीन्द्रजितो निहन्तुर्वत्सस्य वत्स कति नाम दिनान्यमूनि ।&lt;br&gt;&#xA;तस्याप्यपत्यमनुतिष्ठति वीरधर्मं दिष्ट्यागतं दशरथस्य कुलं प्रतिष्ठाम् ॥२४॥&lt;br&gt;&#xA;चन्द्रकेतुः - (सकष्टम् ।) अप्रतिष्ठे कुलज्येष्ठे का प्रतिष्ठा कुलस्य नः ।&lt;br&gt;&#xA;इति दुःखेन तप्यन्ते त्रयो नः पितरोऽपरे ॥२५॥&lt;br&gt;&#xA;सुमन्त्रः - हृदयमर्मदारणान्येव चन्द्रकेतोर्वचनानि ।&lt;br&gt;&#xA;लवः - हन्त, मिश्रीकृतक्रमो रसो वर्तते ।&lt;br&gt;&#xA;यथेन्दावानन्दं व्रजति समुपोढे कुमुदिनी तथैवास्मिन्दृष्टिर्मम कलहकामः पुनरयम् ।&lt;br&gt;&#xA;रणत्कारक्रूरक्वणितगुणगुञ्जद्गुरुधनुर्धृतप्रेमा बाहुर्विकचविकरालव्रणमुखः ॥२६॥&lt;br&gt;&#xA;चन्द्रकेतुः - (अवतरणं निरूपयन् ।) आर्य, अयमसावैक्ष्वाकश्चन्द्रकेतुरभिवादयते ।&lt;br&gt;&#xA;सुमन्त्रः - अहितस्यैव पुनः पराभवाय महानादिवराहः कल्पताम् ।&lt;br&gt;&#xA;अपि च ।&lt;br&gt;&#xA;देवस्त्वां सविता धिनोतु समरे गोत्रस्य यस्ते पतिस्त्वां मैत्रावरुणोऽभिनन्दतु गुरुर्यस्ते गुरूणामपि ।&lt;br&gt;&#xA;ऐन्द्रावैष्णवमाग्निमारुतमथो सौपर्णमोजस्तु ते देयादेव च रामलक्ष्मणधनुर्ज्याघोषमन्त्रो जयम् ॥२७॥&lt;br&gt;&#xA;लवः - अतीव नाम शोभसे रथस्थ एव ।&lt;br&gt;&#xA;कृतं कृतमत्यादरेण ।&lt;br&gt;&#xA;चन्द्रकेतुः - तर्हि महाभागोऽप्यन्यं रथमलङ्करोतु ।&lt;br&gt;&#xA;लवः - आर्य, प्रत्यारोपय रथोपरि राजपुत्रम् ।&lt;br&gt;&#xA;सुमन्त्रः - त्वमप्यनुरुध्यस्व वत्सस्य चन्द्रकेतोर्वचनम् ।&lt;br&gt;&#xA;लवः - को विचारः स्वेषूपकरणेषु ।&lt;br&gt;&#xA;किं त्वरण्यसदो वयमनभ्यस्तरथचर्याः ।&lt;br&gt;&#xA;सुमन्त्रः - जानासि वत्स, दर्पसौजन्ययोर्यदाचरितम् ।&lt;br&gt;&#xA;यदि पुनस्त्वामीदृशमैक्ष्वाको राजा रामभद्रः पश्येत्तदायमस्य स्नेहेन हृदयमभिष्यन्दयेत् ।&lt;br&gt;&#xA;लवः - अन्यच्च चन्द्रकेतो, सुजनः स राजर्षिः श्रूयते ।&lt;br&gt;&#xA;(सलज्जमिव ।) यदि च वयमप्येवम्प्रायाः क्रतुद्विषतामरौ क इव न गुणैस्तं राजानं जनो बहु मन्यते ।&lt;br&gt;&#xA;तदपि खलु मे स व्याहारस्तुरङ्गमरक्षिणां विकृतिमखिलक्षत्राक्षेपप्रचण्डतयाकरोत् ॥२८॥&lt;br&gt;&#xA;चन्द्रकेतुः - किन्नु भवतस्तातप्रतापोत्कर्षेऽप्यमर्षः ।&lt;br&gt;&#xA;लवः - अस्त्विहामर्षो माभूद्वा ।&lt;br&gt;&#xA;अन्यदेतत्पृच्छामि ।&lt;br&gt;&#xA;दान्तं हि राजानं राघवमनुशुश्रुमः ।&lt;br&gt;&#xA;स किल नात्मना दृप्यति नाप्यस्य प्रजा वा दृप्ता जायन्ते ।&lt;br&gt;&#xA;तत्किं मनुष्यास्तस्य राक्षसीं वाचमुदीरयन्ति ।&lt;br&gt;&#xA;ऋषयो राक्षसीमाहुर्वाचमुन्मत्तदृप्तयोः ।&lt;br&gt;&#xA;सा योनिः सर्ववैराणां सा हि लोकस्य निष्कृतिः ॥२९॥&lt;br&gt;&#xA;इति ह स्म तां निन्दन्ति ।&lt;br&gt;&#xA;इतरामभिष्टुवन्ति ।&lt;br&gt;&#xA;कामं दुग्धे विप्रकर्षत्यलक्ष्मीं कीर्तिं सूते दुर्हृदो निष्प्रलान्ति ।&lt;br&gt;&#xA;शुद्धां शान्तां मातरं मङ्गलानां धेनुं धीराः सूनृतां वाचमाहुः ॥३०॥&lt;br&gt;&#xA;सुमन्त्रः - परिभूतोऽयं बत कुमारः प्राचेतसान्तेवासी ।&lt;br&gt;&#xA;वदत्ययमभ्युपपन्नामर्षेण संस्कारेण ।&lt;br&gt;&#xA;लवः - यत्पुनश्चन्द्रकेतो, वदसि किन्नु भवतस्तातप्रतापोत्कर्षेऽप्यमर्ष इति तत्पृच्छामि किं व्यवस्थितविषयः क्षत्रधर्म इति ।&lt;br&gt;&#xA;सुमन्त्रः - नैव खलु जानासि दैवमैक्ष्वाकम् ।&lt;br&gt;&#xA;तद्विरमातिप्रसङ्गात् ।&lt;br&gt;&#xA;सैनिकानां प्रमाथेन सत्यमोजायितं त्वया ।&lt;br&gt;&#xA;जामदग्न्यस्य दमने न हि निर्बन्धमर्हसि ॥३२॥&lt;br&gt;&#xA;लवः - (सहासम् ।) आर्य, जामदग्न्यस्य दमनः स राजेति कोऽयमुच्चैर्वादः ।&lt;br&gt;&#xA;सिद्धं ह्येतद्वाचि वीर्यं द्विजानां बाह्वोर्वीर्यं यत्तु तत्क्षत्रियाणाम् ।&lt;br&gt;&#xA;शस्त्रग्राही ब्राह्मणो जामदग्न्यस्तस्मिन्दान्ते का स्तुतिस्तस्य राज्ञः ॥३२।&lt;br&gt;&#xA;चन्द्रकेतुः - (सोन्माथमिव ।) आर्य सुमन्त्र, कृतमुत्तरोत्तरेण ।&lt;br&gt;&#xA;कोप्येष सम्प्रति नवः पुरुषावतारो वीरो न यस्य भगवान्भृगुनन्दनोऽपि ।&lt;br&gt;&#xA;पर्याप्तसक्तभुवनामयदक्षिणानि पुण्यानि तात चरितान्यपि यो न वेद ॥३३॥&lt;br&gt;&#xA;लवः - को हि रघुपतेश्चरितं महिमानं च न जानाति यदि नाम किञ्चिदस्ति वक्तव्यम् ।&lt;br&gt;&#xA;अथवा शान्तम् ।&lt;br&gt;&#xA;वृद्धास्ते न विचारणीयचरितास्तिष्ठन्तु हुं वर्तते सुन्दस्त्रीमथनेऽप्यकुण्ठयशसो लोके महान्तो हि ते ।&lt;br&gt;&#xA;यानि त्रीण्यकुतोमुखान्यपि पदान्यासन्खरायोधने यद्वा कौशलमिन्द्रसूनुनिधने तत्राप्यभिज्ञो जनः ॥३४॥&lt;br&gt;&#xA;चन्द्रकेतुः - आः तातापवादिन्, भिन्नमर्याद, अति हि नाम प्रगल्भसे ।&lt;br&gt;&#xA;लवः - अये, मय्येव भ्रुकुटीमुखः संवृत्तः ।&lt;br&gt;&#xA;सुमन्त्रः - स्फुरितमनयोः क्रोधेन ।&lt;br&gt;&#xA;तथा हि ।&lt;br&gt;&#xA;क्रोधेनोद्धतधूतकुन्तलभरः सर्वाङ्गजो वेपथुः किञ्चित्कोकनदच्छदस्य सदृशे नेत्रे स्वयं रज्यतः ।&lt;br&gt;&#xA;धत्ते कान्तिमिदं च वक्त्रमनयोर्भङ्गेन भिन्नभ्रुवोश्चन्द्रस्योद्भटलाञ्छनस्य कमलस्योद्भ्रान्तभृङ्गस्य च ॥३५॥&lt;br&gt;&#xA;लवः - कुमार, कुमार, एह्येहि ।&lt;br&gt;&#xA;विमर्दक्षमां भूमिमवतरावः ।&lt;br&gt;&#xA;(इति निष्क्रान्ताः सर्वे ।) इति पञ्चमोऽङ्कः ।&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/06/</guid>
      <description>&lt;p&gt;षष्ठोऽङ्कः ।&lt;br&gt;&#xA;(ततः प्रविशति विमानेनोज्ज्वलं विद्याधरमिथुनम् ।) विद्याधरः - अहो नु खल्वनयोर्विकर्तनकुलकुमारयोरकाण्डकलहप्रचण्डयोरुद्द्योतितक्षत्रलक्ष्मीकयोरत्यद्भुतोद्भ्रान्तदेवासुराणि विक्रान्तविलसितानि ।&lt;br&gt;&#xA;तथाहि प्रिये, पश्य ।&lt;br&gt;&#xA;रणत्करणझञ्झणक्वणितकिङ्किणीकं धनुर्ध्वनद्गुरुगुणाटनीकृतकरालकोलाहलम् ।&lt;br&gt;&#xA;वितत्य किरतोः शरानविरतं पुनः शूरयोर्विचित्रमभिवर्तते भुवनभीममायोधनम् ॥१॥&lt;br&gt;&#xA;जृम्भितं च विचित्राय मङ्गलाय द्वयोरपि ।&lt;br&gt;&#xA;स्तनयित्नोरिवामन्ददुन्दुभेर्दुन्दुमायितम् ॥२॥&lt;br&gt;&#xA;तत्प्रवर्त्यतामनयोः प्रवीरयोरनवरतमविरलमिलितविकचकनककमलकमनीयसंहतिरमरतरुतरुणमणिमुकुलनिकरमकरन्दसुन्दरः पुष्पनिपातः ।&lt;br&gt;&#xA;विद्याधरी - ता किं ति पुरो आआसं दुद्दन्ततरलतडिच्छडाकडारं अवरं विअ झत्ति संवुत्तम् ।&lt;br&gt;&#xA;विद्याधरः - तत्किं नु खल्वद्य ।&lt;br&gt;&#xA;त्वष्टृयन्त्रभ्रमिभ्रान्तमार्तण्डज्योतिरुज्ज्वलम् ।&lt;br&gt;&#xA;पुटभेदो ललाटस्थनीललोहितचक्षुषः ॥३॥&lt;br&gt;&#xA;आं ज्ञातम् ।&lt;br&gt;&#xA;जातक्षोभेण चन्द्रकेतुना प्रयुक्तमप्रतिरूपमाग्नेयमस्त्रम्, यस्यायमग्निवच्छरसम्पातः ।&lt;br&gt;&#xA;सम्प्रति हि ।&lt;br&gt;&#xA;अवदग्धबर्बरितकेतुचामरैरपयातमेव हि विमानमण्डलैः ।&lt;br&gt;&#xA;दहति ध्वजांशुकपटावलीमिमां नवकिंशुकद्युतिसविभ्रमः शिखी ॥४॥&lt;br&gt;&#xA;आश्चर्यम् ।&lt;br&gt;&#xA;प्रवृत्त एवायमुच्चण्डवज्रखण्डावस्फोटपटुरटत्स्फुलिङ्गगुरुरुत्तालतुमुललेलिहानोज्ज्वलज्ज्वालासम्भारभैरवः भगवानुषर्बुधः ।&lt;br&gt;&#xA;प्रचण्डश्चास्य सर्वतः सम्पातः ।&lt;br&gt;&#xA;तत्प्रियामंशुकेनाच्छाद्य सुदूरमपसरामि ।&lt;br&gt;&#xA;(तथा करोति ।) विद्याधरी - दिट्ठिआ एदेण विमलमुत्तासेअसीअलसिणिद्धमसिणमंसलेण णाहदेहप्पंसेण आणन्दसन्दलिदघुण्णामाणवेअणाए अद्धोदिदो एव्व अन्दरिदो मे सन्दावो ।&lt;br&gt;&#xA;विद्याधरः - अयि, किमत्र मया कृतम् ।&lt;br&gt;&#xA;अथवा ।&lt;br&gt;&#xA;न किञ्चिदपि कुर्वाणः सौख्यैर्दुःखान्यपोहति ।&lt;br&gt;&#xA;तत्तस्य किमपि द्रव्यं यो हि यस्य प्रियो जनः ॥५॥&lt;br&gt;&#xA;विद्याधरी - कहं अविरलविलोलघुण्णमाणविज्जुल्लदाविलासमंसलेहिं मत्तमयूरकण्ठसामलेहिं ओत्थरीअदि णभोङ्गणं जलहरेहिं ।&lt;br&gt;&#xA;विद्याधरः - कुमारलवप्रयुक्तवारुणास्त्रप्रभावः खल्वेषः ।&lt;br&gt;&#xA;कथमविरलप्रवृत्तवारिधारासम्पातैः प्रशान्तमेव पावकास्त्रम् ।&lt;br&gt;&#xA;विद्याधरी - पिअं मे पिअं मे ।&lt;br&gt;&#xA;विद्याधरः - हन्त भोः, सर्वमतिमात्रं दोषाय ।&lt;br&gt;&#xA;यत्प्रलयवातोत्क्षोभगम्भीरगुलुगुलायमानमेघमेदुरितान्धकारनीरन्ध्रनद्धमिव एकवारविश्वग्रसनविकटविकरालकालमुखकन्दरविवर्तमानमिव युगान्तयोगानिद्रानिरुद्धसर्वद्वारं नारायणोदरनिविष्टमिव भूतं विपद्यते ।&lt;br&gt;&#xA;साधु चन्द्रकेतो, साधु ।&lt;br&gt;&#xA;स्थाने वायव्यमस्त्रमीरितम् ।&lt;br&gt;&#xA;यतः ।&lt;br&gt;&#xA;विद्याकल्पेन मरुता मेघानां भूयसामपि ।&lt;br&gt;&#xA;ब्रह्मणीव विवर्तानां क्वापि प्रविलयः कृतः ॥६॥&lt;br&gt;&#xA;विद्याधरी - णाध, को दाणिं एसो ससम्भमोक्खित्तकरम्भमदुत्तरीअञ्चलो दूरदो एव्व महुरसिणिद्धवअणपडिसिद्धजुद्धव्वावारो एदाणं अन्दरे विमाणवरं ओदरावेदि ।&lt;br&gt;&#xA;विद्याधरः - (दृष्ट्वा ।) एष शम्बूकवधात्प्रतिनिवृत्तो रघुपतिः ।&lt;br&gt;&#xA;शान्तं महापुरुषसङ्गदितं निशम्य तद्गौरवात्समुपसंहृतसम्प्रहारः ।&lt;br&gt;&#xA;शान्तो लवः प्रणत एव च चन्द्रकेतुः कल्याणमस्तु सुतसङ्गमनेन राज्ञः ॥७॥&lt;br&gt;&#xA;तदितस्तावदेहि ।&lt;br&gt;&#xA;(इति निष्क्रान्तौ ।) मिश्रविष्कम्भः ।&lt;br&gt;&#xA;(ततः प्रविशति रामो लवः प्रणतश्चन्द्रकेतुश्च ।) रामः - (पुष्पकादवतरन् ।) दिनकरकुलचन्द्रचन्द्रकेतो सरभसमेहि दृढं परिष्वजस्व ।&lt;br&gt;&#xA;तुहिनशकलशीतलैस्तवाङ्गैः शममुपयातु ममापि चित्तदाहः ॥८॥&lt;br&gt;&#xA;(उत्थाप्य सस्नेहास्रं परिष्वज्य ।) अप्यनामयं नूतनदिव्यास्त्रायोधनस्य तव ।&lt;br&gt;&#xA;चन्द्रकेतुः - कुशलमत्यद्भुतप्रियवयस्यलाभाभ्युदयेन ।&lt;br&gt;&#xA;तद्विज्ञापयामि मामिव विशेषेण स्निग्धेन चक्षुषा पश्यत्वमुं वीरमनरालसाहसं तातः ।&lt;br&gt;&#xA;रामः - (लवं निरूप्य ।) दिष्ट्या अतिगम्भीरमधुरकल्याणाकृतिरयं सवयसो वत्सस्य ।&lt;br&gt;&#xA;त्रातुं लोकानिव परिणतः कायवानस्त्रवेदः क्षात्रो धर्मः श्रित इव तनुं ब्रह्मकोशस्य गुप्त्यै ।&lt;br&gt;&#xA;सामर्थ्यानामिव समुदयः सञ्चयो वा गुणानामाविर्भूय स्थित इव जगत्पुण्यनिर्माणराशिः ॥९॥&lt;br&gt;&#xA;लवः - (स्वगतम् ।) अहो पुण्यानुभावदर्शनोऽयं महापुरुषः ।&lt;br&gt;&#xA;आश्वास इव भक्तीनामेकमायतनं महत् ।&lt;br&gt;&#xA;प्रकृष्टस्येव धर्मस्य प्रसादो मूर्तिसुन्दरः ॥१०॥&lt;br&gt;&#xA;आश्चर्यम् ।&lt;br&gt;&#xA;विरोधो विश्रान्तः प्रसरति रसो निर्वृतिघनस्तदौद्धत्यं क्वापि व्रजति विनयः प्रह्वयति माम् ।&lt;br&gt;&#xA;झटित्यस्मिन्दृष्टे किमिति परवानस्मि यदि वा महार्घस्तीर्थानामिव हि महतां कोऽप्यतिशयः ॥११॥&lt;br&gt;&#xA;रामः - तत्किमयमेकपद एव मे दुःखविश्रामं ददात्युपस्नेहयति च कुतोऽपि निमित्तादन्तरात्मानम् ।&lt;br&gt;&#xA;अथवा स्नेहश्च निमित्तसव्यपेक्ष इति विप्रतिषिद्धमेतत् ।&lt;br&gt;&#xA;व्यतिषजति पदार्थानान्तरः कोऽपि हेतुर्न खलु बहिरुपाधीन्प्रीतयः संश्रयन्ते ।&lt;br&gt;&#xA;विकसति हि पतङ्गस्योदये पुण्डरीकं द्रवति च हिमरश्मावुद्गते चन्द्रकान्तः ॥१२॥&lt;br&gt;&#xA;लवः - चन्द्रकेतो, क एते ।&lt;br&gt;&#xA;चन्द्रकेतुः - प्रियवयस्य, ननु तातपादाः ।&lt;br&gt;&#xA;लवः - ममापि धर्मतस्तथैव यतः प्रियवयस्येति भवतोक्तम् ।&lt;br&gt;&#xA;किन्तु चत्वारः किल भवन्त्येवंव्यपदेशभागिनस्तत्रभवन्तो रामायणकथापुरुषाः ।&lt;br&gt;&#xA;तद्विशेषं ब्रूहि ।&lt;br&gt;&#xA;चन्द्रकेतुः - ज्येष्ठतात इत्यवेहि ।&lt;br&gt;&#xA;लवः - (सोल्लासम् ।) कथं रघुनाथ एव ।&lt;br&gt;&#xA;दिष्ट्या सुप्रभातमद्य यदयं देवो दृष्टः ।&lt;br&gt;&#xA;(सविनयं निर्वर्ण्य ।) तात, प्राचेतसान्तेवासी लवोऽभिवादयते ।&lt;br&gt;&#xA;रामः - आयुष्मन्, एह्येहि ।&lt;br&gt;&#xA;(इति सस्नेहमालिङ्ग्य ।) अयि वत्स, कृतमत्यन्तविनयेन ।&lt;br&gt;&#xA;अङ्गेन मामपरिश्लथं परिरम्भस्व ।&lt;br&gt;&#xA;परिणतकठोरपुष्करगर्भच्छदपीनमसृणसुकुमारः ।&lt;br&gt;&#xA;नन्दयति चन्द्रचन्दननिष्यन्दजडस्तव स्पर्शः ॥१३॥&lt;br&gt;&#xA;लवः - (स्वगतम् ।) ईदृशो मां प्रत्यमीषामकारणस्नेहः ।&lt;br&gt;&#xA;मया पुनरेभ्य एवाभिद्रोग्धुमज्ञेनायुधपरिग्रहः कृतः ।&lt;br&gt;&#xA;(प्रकाशम् ।) मृष्यन्तां त्विदानीं लवस्य बालिशतां तातदापाः ।&lt;br&gt;&#xA;रामः - किमपराद्धं वत्सेन ।&lt;br&gt;&#xA;चन्द्रकेतुः - अश्वानुयात्रिकेभ्यस्तातप्रतापाविष्करणमुपश्रुत्य वीरायितमनेन ।&lt;br&gt;&#xA;रामः - नन्वयमलङ्कारः क्षत्रियस्य ।&lt;br&gt;&#xA;न तेजस्तेजस्वी प्रसृतमपरेषां विषहते स तस्य स्वो भावः प्रकृतिनियतत्वादकृतकः ।&lt;br&gt;&#xA;मयूखैरश्रान्तं तपति यदि देवो दिनकरः किमाग्नेयो ग्रावा निकृत इव तेजांसि वमति ॥१४॥&lt;br&gt;&#xA;चन्द्रकेतुः - अमर्षोऽप्यस्यैव शोभते महावीरस्य ।&lt;br&gt;&#xA;पश्यन्तु हि तातपादाः ।&lt;br&gt;&#xA;प्रियवयस्यनियुक्तेन जृम्भकास्त्रेण विक्रम्य स्तम्भितानि सर्वसैन्यानि ।&lt;br&gt;&#xA;रामः - (सविस्मयखेदं निर्वर्ण्य ।&lt;br&gt;&#xA;स्वगतम् ।) अहो, वत्सस्य ईदृशः प्रभावः ।&lt;br&gt;&#xA;(प्रकाशम् ।) वत्स, संह्रियतामस्त्रम् ।&lt;br&gt;&#xA;त्वमपि चन्द्रकेतो, निर्व्यापारतया विलक्षणानि सान्त्वय बलानि ।&lt;br&gt;&#xA;(लवः प्रणिधानं नाटयति ।) चन्द्रकेतुः - यथा निर्दिष्टम् ।&lt;br&gt;&#xA;(इति निष्क्रान्तः ।) लवः - तात, प्रशान्तमस्त्रम् ।&lt;br&gt;&#xA;रामः - सरहस्यप्रयोगसंहारजृम्भकास्त्राणि दिष्ट्या वत्सस्यापि सम्पद्यन्ते ।&lt;br&gt;&#xA;ब्रह्मादयो ब्रह्महिताय तप्त्वा परःसहस्रं शरदस्तपांसि ।&lt;br&gt;&#xA;एतान्यदर्शन्गुरवः पुराणाः स्वान्येव तेजांसि तपोमयानि ॥१५॥&lt;br&gt;&#xA;अथैतामस्त्रमन्त्रोपनिषदं भगवान्कृशाश्वः परःसहस्राधिकसंवत्सरपरिचर्यानिरतायान्तेवासिने कौशिकाय प्रोवाच ।&lt;br&gt;&#xA;स भगवान्मह्यमिति गुरुपूर्वानुक्रमः ।&lt;br&gt;&#xA;कुमारस्य कुतः सम्प्रदाय इति पृच्छामि ।&lt;br&gt;&#xA;लवः - स्वतःप्रकाशान्यावयोरस्त्राणि ।&lt;br&gt;&#xA;रामः - (विचिन्त्य ।) किं न सम्भाव्यते ।&lt;br&gt;&#xA;प्रकृष्टपुण्योपादानकः कोऽपि महिमा स्यात् ।&lt;br&gt;&#xA;द्विवचनं तु कथम् ।&lt;br&gt;&#xA;लवः - भ्रातरावावां यमौ ।&lt;br&gt;&#xA;रामः - स तर्हि द्वितीयः क्व ।&lt;br&gt;&#xA;(नेपथ्ये ।) दाण्डायन, आयुष्मतः किल लवस्य नरेन्द्रसैन्यैरायोधनं ननु किमात्थ सखे तथेति ।&lt;br&gt;&#xA;अद्यास्तमेतु भुवनेषु च राजशब्दः क्षत्रस्य शस्त्रशिखिनः शममद्य यान्तु ॥१६॥&lt;br&gt;&#xA;रामः - अथ कोऽयमिन्द्रमणिमेचकच्छविर्ध्वनिनैव बद्धपुलकं करोति माम् ।&lt;br&gt;&#xA;नवनीलनीरधरधीरगर्जितक्षणबद्धकुङ्मलकदम्बडम्बरम् ॥१७॥&lt;br&gt;&#xA;लवः - अयमसौ मम ज्यायानार्यः कुशो नाम भरताश्रमात्प्रतिनिवृत्तः ।&lt;br&gt;&#xA;रामः - (सकौतुकम् ।) तर्हि वत्स, इत एवैतमाह्वयायुष्मन्तम् ।&lt;br&gt;&#xA;लवः - यदाज्ञापयति ।&lt;br&gt;&#xA;(इति निष्क्रान्तः ।) (ततः प्रविशति कुशः ।) कुशः - (सक्रोधं कृतधैर्यं धनुरास्फाल्य ।) दत्तेन्द्राभयदक्षिणैर्भगवतो वैवस्वतादामनोर्दृप्तानां दमनाय दीपितनिजक्षत्रप्रतापाग्निभिः ।&lt;br&gt;&#xA;आदित्यैर्यदि विग्रहो नृपतिभिर्धन्यं ममैतत्ततो दीप्तास्त्रस्फुरदुग्रदीधितिशिखानीराजितज्यं धनुः ॥१८॥&lt;br&gt;&#xA;(विकटं परिक्रामति ।) रामः - कोऽप्यस्मिन्क्षत्रियपोतके पौरुषातिरेकः ।&lt;br&gt;&#xA;तथाहि ।&lt;br&gt;&#xA;दृष्टिस्तृणीकृतजगन्त्रयसत्त्वसारा धीरोद्धता नमयतीव गतिर्धरित्रीम् ।&lt;br&gt;&#xA;कौमारकेऽपि गिरिवद्गुरुतां दधानो वीरो रसः किमयमेत्युत दर्प एव ॥१९॥&lt;br&gt;&#xA;लवः - (उपसृत्य ।) जयत्वार्यः ।&lt;br&gt;&#xA;कुशः - नन्वायुष्मन्, किमियं वार्ता युद्धं युद्धमिति ।&lt;br&gt;&#xA;लवः - यत्किञ्चिदेतत् ।&lt;br&gt;&#xA;आर्यस्तु दृप्तं भावमुत्सृज्य विनयेन वर्तताम् ।&lt;br&gt;&#xA;कुशः - किमर्थम् ।&lt;br&gt;&#xA;लवः - यदत्र देवो रघुनन्दनः स्थितः ।&lt;br&gt;&#xA;स रामायणकथानायको ब्रह्मकोशस्य गोप्ता ।&lt;br&gt;&#xA;कुशः - आशंसनीयपुण्यदर्शनः स महात्मा ।&lt;br&gt;&#xA;किन्तु स कथमस्माभिरुपगन्तव्य इति सम्प्रधारयामि ।&lt;br&gt;&#xA;लवः - यथैव गुरुस्तथोपसदनेन ।&lt;br&gt;&#xA;कुशः - कथं हि नामैतत् ।&lt;br&gt;&#xA;लवः - अत्युदात्तः सुजनश्चन्द्रकेतुरौर्मिलेयः प्रियवयस्येति सख्येन मामुपतिष्ठते ।&lt;br&gt;&#xA;तेन सम्बन्धेन धर्मतस्तात एवायं राजर्षिः ।&lt;br&gt;&#xA;कुशः - सम्प्रत्यवचनीयो राजन्येऽपि प्रश्रयः ।&lt;br&gt;&#xA;(उभौ परिक्रामतः ।) लवः - पश्यत्वेनमार्यो महापुरुषमाकारानुभावगाम्भीर्यसम्भाव्यमानविविधलोकोत्तरसुचरितातिशयम् ।&lt;br&gt;&#xA;कुशः - (निर्वर्ण्य ।) अहो प्रासादिकं रूपमनुभावश्च पावनः ।&lt;br&gt;&#xA;स्थाने रामायणकविर्देवीं वाचमवीवृधत् ॥२०॥&lt;br&gt;&#xA;तात, प्राचेतसान्तेवासी कुशोऽभिवादयते ।&lt;br&gt;&#xA;रामः - एह्येह्यायुष्मन् ।&lt;br&gt;&#xA;अमृताध्मातजीमूतस्निग्धसंहननस्य ते ।&lt;br&gt;&#xA;परिष्वङ्गाय वात्सल्यादयमुत्कण्ठते जनः ॥२१॥&lt;br&gt;&#xA;(परिष्वज्य ।&lt;br&gt;&#xA;स्वगतम् ।) तत्किमित्ययं च दारकः ।&lt;br&gt;&#xA;अङ्गादङ्गात्सृत इव निजस्नेहजो देहसारः प्रादुर्भूय स्थित इव बहिश्चेतनाधातुरेकः ।&lt;br&gt;&#xA;सान्द्रानन्दक्षुभितहृदयप्रस्रवेणावसिक्तो गाढाश्लेषः स हि मम हिमच्योतमाशंसतीव ॥२२॥&lt;br&gt;&#xA;लवः - ललाटन्तपस्तपति घर्मांशुः ।&lt;br&gt;&#xA;तदत्र सालवृक्षच्छायायां मुहूर्तमासनपरिग्रहं करोतु तातः ।&lt;br&gt;&#xA;रामः - यदभिरुचितं वत्सस्य ।&lt;br&gt;&#xA;(परिक्रम्य यथोचितमुपविशन्ति ।) रामः - (स्वगतम् ।) अहो प्रश्रययोगेऽपि गतिस्थित्यासनादयः ।&lt;br&gt;&#xA;साम्राज्यशंसिनो भावाः कुशस्य च लवस्य च ॥२३॥&lt;br&gt;&#xA;वपुरवियुतसिद्धा एव लक्ष्मीविलासाः प्रतिकलकमनीयां कान्तिमुद्भेदयन्ति ।&lt;br&gt;&#xA;अमलिनमिव चन्द्रं रश्मयः स्वे यथा वा विकसितमरविन्दं बिन्दवो माकरन्दाः ॥२४॥&lt;br&gt;&#xA;भूयिष्ठं च रघुकुलकौमारमनयोः पश्यामि ।&lt;br&gt;&#xA;कठोरपारावतकण्ठमेचकं वपुर्वृषस्कन्धसुबन्धुरांसयोः ।&lt;br&gt;&#xA;प्रसन्नसिंहस्तिमितं च वीक्षितं ध्वनिश्च माङ्गल्यमृदङ्गमांसलः ॥२५॥&lt;br&gt;&#xA;(निपुणं निरूपयन् ।) अये, न केवलमस्मद्वंशसंवादिन्याकृतिः ।&lt;br&gt;&#xA;अपि जनकसुतायास्तच्च तच्चानुरूपं स्फुटमिह शिशुयुग्मे नैपुणोन्नेयमस्ति ।&lt;br&gt;&#xA;ननु पुनरिव तन्मे गोचरीभूतमक्ष्णोरभिनवशतपत्रश्रीमदास्यं प्रियायाः ॥२६।&lt;br&gt;&#xA;शुक्लाच्छदन्तच्छविसुन्दरेयं सैवोष्ठमुद्रा स च कर्णपाशः ।&lt;br&gt;&#xA;नेत्रे पुनर्यद्यपि रक्तनीले तथापि सौभाग्यगुणः स एव ॥२७॥&lt;br&gt;&#xA;(विचिन्त्य ।) तदेतत्प्राचेतसाध्युषितमरण्यं यत्र किल देवी परित्यक्ता ।&lt;br&gt;&#xA;इयं चानयोराकृतिर्वयोऽनुभावश्च ।&lt;br&gt;&#xA;यत्स्वतःप्रकाशान्यस्त्राणीति च ।&lt;br&gt;&#xA;तत्रापि स्मरामि खलु तदपि चित्रदर्शनप्रासङ्गिकं शस्त्राभ्यनुज्ञानं प्रबद्धं स्यात् ।&lt;br&gt;&#xA;न ह्यसम्प्रदायिकान्यस्त्राणि पूर्वेषामपि शुश्रुमः ।&lt;br&gt;&#xA;अयं विस्मयसम्प्लवमानसुखदुःखातिशयो हृदयस्य मे विप्रलम्भः ।&lt;br&gt;&#xA;यमाविति च भूयिष्ठमात्मसंवादः ।&lt;br&gt;&#xA;जीवद्वयापत्यचिह्नो हि देव्या गर्भिणीभाव आसीत् ।&lt;br&gt;&#xA;(सास्रम् ।) परां कोटिं स्नेहे परिचयविकासादधिगते रहो विस्रब्धाया अपि सहजलज्जाजडदृशः ।&lt;br&gt;&#xA;मयैवादौ ज्ञातः करतलपरामर्शकलया द्विधा गर्भग्रन्थिस्तदनु दिवसैः कैरपि तया ॥२८॥&lt;br&gt;&#xA;(रुदित्वा ।) तत्किमेतौ पृच्छामि केनचिदुपायेन ।&lt;br&gt;&#xA;लवः - तात, किमेतत् ।&lt;br&gt;&#xA;बाष्पवर्षेण नीतं वो जगन्मङ्गलमाननम् ।&lt;br&gt;&#xA;अवश्यायावसिक्तस्य पुण्डरीकस्य चारुताम् ॥२९॥&lt;br&gt;&#xA;कुशः - अयि वत्स, विना सीतादेव्या किमिव हि न दुःखं रघुपतेः प्रियानाशे कृत्स्नं किल जगदरण्यं हि भवति ।&lt;br&gt;&#xA;स च स्नेहस्तावानयमपि वियोगो निरवधिः किमेवं त्वं पृच्छस्यनधिगतरामायण इव ॥३०॥&lt;br&gt;&#xA;रामः - (स्वगतम् ।) अये, तटस्थ आलापः ।&lt;br&gt;&#xA;कृतं प्रश्नेन ।&lt;br&gt;&#xA;मुग्धहृदय, कोऽयमाकस्मिकस्ते सम्प्लवाधिकारः ।&lt;br&gt;&#xA;एवं निर्भिन्नहृदयावेगः शिशुजनेनाप्यनुकम्पितोऽस्मि ।&lt;br&gt;&#xA;भवतु तावदन्तरयामि ।&lt;br&gt;&#xA;(प्रकाशम् ।) वत्सौ, रामायणं रामायणमिति श्रूयते भगवतो वाल्मीकेः सरस्वतीनिष्यन्दः प्रशस्तिरादित्यवंशस्य तत्कौतूहलेन यत्किञ्चिच्छ्रोतुमिच्छामि ।&lt;br&gt;&#xA;कुशः - कृत्स्न एव सन्दर्भोऽस्माभिरावृत्तः स्मृतिप्रत्युपस्थितौ तावदिमौ बालचरितस्यासाते द्वौ श्लोकौ ।&lt;br&gt;&#xA;रामः - उदीरयतं वत्सौ ।&lt;br&gt;&#xA;कुशः - प्रिया तु सीता रामस्य दाराः पितृकृता इति ।&lt;br&gt;&#xA;गुणै रूपगुणैश्चापि प्रीतिर्भूयोऽप्यवर्धत ॥३१॥&lt;br&gt;&#xA;तथैव रामः सीतायाः प्राणेभ्योऽपि प्रियोऽभवत् ।&lt;br&gt;&#xA;हृदयं त्वेव जानाति प्रीतियोगं परस्परम् ॥३२॥&lt;br&gt;&#xA;रामः - कष्टमतिदारुणो हृदयमर्मोद्धातः ।&lt;br&gt;&#xA;हा देवि, एवं किलैतदासीत् ।&lt;br&gt;&#xA;अहो निरन्वयविपर्यासविप्रलम्भस्मृतिपर्यवसायिनस्तावकाः संसारवृत्तान्ताः ।&lt;br&gt;&#xA;क्व तावानानन्दो निरतिशयविस्रम्भबहुलः क्व वान्योन्यप्रेम क्व च नु गहनाः कौतुकरसाः ।&lt;br&gt;&#xA;सुखे वा दुःखे वा क्व न खलु तदैक्यं हृदययोस्तथाप्येष प्राणः स्फुरति न तु पापो विरमति ॥३३॥&lt;br&gt;&#xA;भोः कष्टम् ।&lt;br&gt;&#xA;प्रियागुणसहस्राणां क्रमोन्मीलनतत्परः ।&lt;br&gt;&#xA;य एव दुःसहः कालस्तमेव स्मारिता वयम् ॥३४॥&lt;br&gt;&#xA;यदा किञ्चित्किञ्चित्कृतपदमहोभिः कतिपयैर्यदेतद्विस्तारि स्तनमुकुलमासीन्मृगदृशः ।&lt;br&gt;&#xA;वयःस्नेहाकूतव्यतिकरघनो यत्र मदनः प्रगल्भव्यापारः स्फुरति हृदि मुग्धश्च वपुषि ॥३५॥&lt;br&gt;&#xA;लवः - अयं तु चित्रकूटवर्त्मनि मन्दाकिनीविहारे सीतादेवीमुद्दिश्य रघुपतेः श्लोकः ।&lt;br&gt;&#xA;त्वदर्थमिव विन्यस्तः शिलापट्टोऽयमायतः ।&lt;br&gt;&#xA;यस्यायमभितः पुष्पैः प्रवृष्ट इव केसरः ॥३६॥&lt;br&gt;&#xA;रामः - (सलज्जास्मितस्नेहकरुणम् ।) अति हि नाम मुग्धः शिशुजनः विशेषतस्त्वरण्यचरः ।&lt;br&gt;&#xA;हा देवि, स्मरसि वा तस्य तत्समयविस्रम्भातिप्रसङ्गस्य ।&lt;br&gt;&#xA;श्रमाम्बुशिशिरीभवत्प्रसृतमन्दमन्दाकिनीमरुत्तरलितालकाकुलललाटचन्द्रद्युति ।&lt;br&gt;&#xA;अकुङ्कुमकलङ्कितोज्ज्वलकपोलमुत्प्रेक्ष्यते निराभरणसुन्दरश्रवणपाशमुग्धं मुखम् ॥३७॥&lt;br&gt;&#xA;(स्तम्भित इव स्थित्वा ।&lt;br&gt;&#xA;सकरुणम् ।) अहो न खलु भोः, चिरं ध्यात्वा ध्यात्वा निहित इव निर्माय पुरतः प्रवासे चाश्वासं न खलु न करोति प्रियजनः ।&lt;br&gt;&#xA;जगज्जीर्णारण्यं भवति च कलत्रेऽप्युपरते कुकूलानां राशौ तदनु हृदयं पच्यत इव ॥३८॥&lt;br&gt;&#xA;(नेपथ्ये ।) वसिष्ठो वाल्मीकिर्दशरथमहिष्योऽथ जनकः सहैवारुन्धत्या शिशुकलहमाकर्ण्य सभयाः ।&lt;br&gt;&#xA;जराग्रस्तैर्गात्रैरथ खलु सुदूराश्रमतया चिरेणागच्छन्ति त्वरितमनसो विश्लथजटाः ॥३९॥&lt;br&gt;&#xA;रामः - कथं भगवत्यरुन्धती वसिष्ठोऽम्बाश्च जनकश्चात्रैव ।&lt;br&gt;&#xA;कथं खलु ते द्रष्टव्याः ।&lt;br&gt;&#xA;(सकरुणं विलोक्य ।) तातजनकोऽप्यत्रैवायात इति वज्रेणेव ताडितोऽस्मि मन्दभाग्यः ।&lt;br&gt;&#xA;सम्बन्धस्पृहणीयताप्रमुदितैर्ज्येष्ठैर्वसिष्ठादिभिर्दृष्ट्वापत्यविवाहमङ्गलविधौ तत्तातयोः सङ्गमम् ।&lt;br&gt;&#xA;पश्यन्नीदृशमीदृशः पितृसखं वृत्ते महावैशसे दीर्ये किं न सहस्रधाहमथवा रामेण किं दुष्करम् ॥४०॥&lt;br&gt;&#xA;(नेपथ्ये ।) भो भोः, कष्टम् ।&lt;br&gt;&#xA;अनुभावमात्रसमवस्थितश्रियं सहसैव वीक्ष्य रघुनाथमीदृशम् ।&lt;br&gt;&#xA;प्रथमप्रबुद्धजनकप्रबोधिता विधुराः प्रमोहमुपयान्ति मातरः ॥४१॥&lt;br&gt;&#xA;रामः - जनकानां रघूणां च यत्कृत्स्नं गोत्रमङ्गलम् ।&lt;br&gt;&#xA;तत्राप्यकरुणे पापे वृथा वः करुणा मयि ॥४२॥&lt;br&gt;&#xA;यावत्सम्भावयामि ।&lt;br&gt;&#xA;(इत्युत्तिष्ठति ।) कुशलवौ - इत इतस्तातः ।&lt;br&gt;&#xA;(सकरुणं परिक्रम्य निष्क्रान्ताः सर्वे ।) इति षष्ठोऽङ्कः ।&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/07/</guid>
      <description>&lt;p&gt;सप्तमोऽङ्कः ।&lt;br&gt;&#xA;(ततः प्रविशति लक्ष्मणः ।) लक्ष्मणः - भोः, किं नु खलु भगवता वाल्मीकिना सब्रह्मक्षत्रपौरजानपदाः प्रजाः सहास्माभिराहूय कृत्स्न एव सदेवासुरतिर्यङ्निकायः सचराचरो भूतग्रामः स्वप्रभावेन सन्निधापितः ।&lt;br&gt;&#xA;आदिष्टश्चाहमार्येण - &amp;ldquo;वत्स लक्ष्मण, भगवता वाल्मीकिना स्वकृतिमप्सरोभिः प्रयुज्यमानां द्रष्टुमुपनिमन्त्रिताः स्मः ।&lt;br&gt;&#xA;गङ्गातीरमातोद्यस्थानमुपगम्य क्रियतां समाजसन्निवेशः&amp;rdquo; इति ।&lt;br&gt;&#xA;कृतश्च मर्त्यामर्त्यस्य भूतग्रामस्य समुचितस्थानसन्निवेशो मया ।&lt;br&gt;&#xA;अयं तु - राज्याश्रमनिवासोऽपि प्राप्तकष्टमुनिव्रतः ।&lt;br&gt;&#xA;वाल्मीकिगौरवादार्य इत एवाभिवर्तते ॥१॥&lt;br&gt;&#xA;(ततः प्रविशति रामः ।) रामः - वत्स लक्ष्मण, अपि स्थिता रङ्गप्राश्निकाः ।&lt;br&gt;&#xA;लक्ष्मणः - अथ किम् ।&lt;br&gt;&#xA;रामः - इमौ पुनर्वत्सौ कुमारचन्द्रकेतुसमां प्रतिपत्तिं लम्भयितव्यौ ।&lt;br&gt;&#xA;लक्ष्मणः - प्रभुस्नेहप्रत्ययात्तथैव कृतम् ।&lt;br&gt;&#xA;इदं चास्तीर्णं राजासनम् ।&lt;br&gt;&#xA;तदुपविशत्वार्यः ।&lt;br&gt;&#xA;रामः - (उपविश्य ।) प्रस्तूयतां भोः ।&lt;br&gt;&#xA;सूत्रधारः - (प्रविश्य ।) भगवान्भूतार्थवादी प्राचेतसः स्थावरजङ्गमं जगदाज्ञापयति - यदिदमस्माभिरार्षेण चक्षुषा समुद्वीक्ष्य पावनं वचनामृतं करुणाद्भुतरसं च किञ्चिदुपनिबद्धम् ।&lt;br&gt;&#xA;तत्र काव्यगौरवादवधातव्यमिति ।&lt;br&gt;&#xA;रामः - एतदुक्तं भवति ।&lt;br&gt;&#xA;साक्षात्कृतधर्माणो महर्षयः ।&lt;br&gt;&#xA;तेषामृतम्भराणि भगवतां परोरजांसि प्रज्ञानानि न क्वचिद्व्याहन्यन्त इति नहि शङ्कनीयानि ।&lt;br&gt;&#xA;(नेपथ्ये ।) हा अज्जउत्त कुमार लक्खण, एआइणिं असरणं आसण्णप्पसववेअणं अरण्णे हदासं सावदा अहिलसन्दि ।&lt;br&gt;&#xA;हा दाणिं मन्दभाईणी भाईरईए अत्ताणं णिक्खिविस्सम् ।&lt;br&gt;&#xA;लक्ष्मणः - कष्टं बतान्यदेव किमपि ।&lt;br&gt;&#xA;सूत्रधारः - विश्वम्भरात्मजा देवी राज्ञा त्यक्ता महावने ।&lt;br&gt;&#xA;प्राप्तप्रसवमात्मानं गङ्गादेव्यां विमुञ्चति ॥२॥&lt;br&gt;&#xA;(इति निष्क्रान्तः ।) प्रस्तावना ।&lt;br&gt;&#xA;रामः - (सावेगम् ।) देवि देवि, लक्ष्मणमवेक्षस्व ।&lt;br&gt;&#xA;लक्ष्मणः - आर्य, नाटकमिदम् ।&lt;br&gt;&#xA;रामः - हा देवि दण्डकारण्यवासप्रियसखि, एष ते रामाद्विपाकः ।&lt;br&gt;&#xA;लक्ष्मणः - आर्य, आश्वस्य दृश्यताम् ।&lt;br&gt;&#xA;प्रबन्धस्त्वार्षः ।&lt;br&gt;&#xA;रामः - एष सज्जोऽस्मि वज्रमयः ।&lt;br&gt;&#xA;(ततः प्रविशति उत्सङ्गितैकैकदारकाभ्यां पृथिवीगङ्गाभ्यामालम्बिता प्रमुग्धा सीता ।) रामः - वत्स, असंविज्ञातपदनिबन्धने तमसीवाहमद्य प्रविशामि धारय माम् ।&lt;br&gt;&#xA;देव्यौ - समाश्वसिहि कल्याणि दिष्ट्या वैदेहि वर्धसे ।&lt;br&gt;&#xA;अन्तर्जले प्रसूतासि रघुवंशधरौ सुतौ ॥३॥&lt;br&gt;&#xA;सीता - (आश्वस्य ।) दिट्ठिआ दारए पसूदह्मि ।&lt;br&gt;&#xA;हा अज्जउत्त ।&lt;br&gt;&#xA;लक्ष्मणः - (पादयोर्निपत्य ।) आर्य, दिष्ट्या वर्धामहे ।&lt;br&gt;&#xA;कल्याणप्ररोहो रघुवंशः ।&lt;br&gt;&#xA;(विलोक्य ।) हा कथं क्षुभितबाष्पोत्पीडनिर्भरः प्रमुग्ध एवार्यः ।&lt;br&gt;&#xA;(वीजयति ।) देव्यौ - वत्से, समाश्वसिहि ।&lt;br&gt;&#xA;सीता - (समाश्वस्य ।) भअवदीओ, का तुह्मे ।&lt;br&gt;&#xA;मुञ्चह ।&lt;br&gt;&#xA;पृथिवी - इयं ते श्वशुरकुलदेवता भागीरथी ।&lt;br&gt;&#xA;सीता - णमो दे भअवदि ।&lt;br&gt;&#xA;भागीरथी - चारित्रोचितां कल्याणसम्पदमधिगच्छ ।&lt;br&gt;&#xA;लक्ष्मणः - अनुगृहीताः स्मः ।&lt;br&gt;&#xA;भागीरथी - इयं ते जननी विश्वम्भरा ।&lt;br&gt;&#xA;सीता - हा अम्ब, ईरिसी अहं तुए दिट्टा ।&lt;br&gt;&#xA;पृथिवी - एहि पुत्रि वत्से सीते ।&lt;br&gt;&#xA;(उभौ आलिङ्ग्य मूर्च्छतः ।) लक्ष्मणः - (सहर्षम् ।) कथमार्या गङ्गापृथिवीभ्यामभ्युपपन्ना ।&lt;br&gt;&#xA;रामः - दिष्ट्या खल्वेतत् ।&lt;br&gt;&#xA;करुणान्तरं तु वर्तते ।&lt;br&gt;&#xA;भागीरथी - अत्रभवती विश्वम्भरा व्यथत इति जितमपत्यस्नेहेन ।&lt;br&gt;&#xA;यद्वा सर्वसाधारणो ह्येष मनसो मूढग्रन्थिरान्तरश्चेतनावतामुपप्लवः संसारतन्तुः ।&lt;br&gt;&#xA;सखि भूतधात्रि वत्से वैदेहि, समाश्वसिहि ।&lt;br&gt;&#xA;पृथिवी - (आश्वस्य ।) देवि, सीतां प्रसूय कथमाश्वसिमि ।&lt;br&gt;&#xA;सोढश्चिरं राक्षसमध्यवासस्त्यागो द्वितीयस्तु सुदुःसहोऽस्याः ।&lt;br&gt;&#xA;गङ्गा - को नाम पाकाभिमुखस्य जन्तुर्द्वाराणि दैवस्य पिधातुमीष्टे ॥४॥&lt;br&gt;&#xA;पृथिवी - भगवति भागीरथि, युक्तमेतत्सर्वं वो रामभद्रस्य ।&lt;br&gt;&#xA;न प्रमाणीकृतः पाणिर्बाल्ये बालेन पीडितः ।&lt;br&gt;&#xA;नाहं न जनको नाग्निर्न तु वृत्तिर्न सन्ततिः ॥५॥&lt;br&gt;&#xA;सीता - हा अज्जउत्त, सुमरेसि ।&lt;br&gt;&#xA;पृथिवी - आः, कस्तवार्यपुत्रः ।&lt;br&gt;&#xA;सीता - (सलज्जास्रम् ।) जह अम्बा भणादि ।&lt;br&gt;&#xA;रामः - अम्ब पृथिवि, ईदृशोऽस्मि ।&lt;br&gt;&#xA;गङ्गा - भगवति वसुन्धरे, शरीरमसि संसारस्य ।&lt;br&gt;&#xA;तत्किमसंविदानेव जामात्रे कुप्यसि ।&lt;br&gt;&#xA;घोरं लोके विततमयशो या च वह्नौ विशुद्धिर्लङ्काद्वीपे कथमिव जनस्तामिह श्रद्दधातु ।&lt;br&gt;&#xA;इक्ष्वाकूणां कुलधनमिदं यत्समाराधनीयः कृत्स्नो लोकस्तदिह विषमे किं स वत्सः करोतु ॥६॥&lt;br&gt;&#xA;लक्ष्मणः - अव्याहतान्तःप्रकाशा हि देवताः सत्त्वेषु ।&lt;br&gt;&#xA;गङ्गा - तथाप्येष तेऽञ्जलिः ।&lt;br&gt;&#xA;रामः - अम्ब, अनुवृत्तस्त्वया भगीरथकुले प्रसादः ।&lt;br&gt;&#xA;पृथिवी - नित्यं प्रसन्नास्मि तव ।&lt;br&gt;&#xA;किं त्वसावापातदुःसहः स्नेहसंवेगः न पुनर्न जानामि सीतास्नेहं रामभद्रस्य ।&lt;br&gt;&#xA;दह्यमानेन मनसा दैवाद्वत्सां विहाय सः ।&lt;br&gt;&#xA;लोकोत्तरेण सत्त्वेन प्रजापुण्यैश्च जीवति ॥७॥&lt;br&gt;&#xA;रामः - सकरुणा हि गुरवो गर्भरूपेषु ।&lt;br&gt;&#xA;सीता - (रुदती कृताञ्जलिः ।) णेदु मं अत्तणो अङ्गेसु विलअं अम्बा ।&lt;br&gt;&#xA;गङ्गा - किं ब्रवीषि ! अविलीना वत्से, संवत्सरसहस्राणि भूयाः ।&lt;br&gt;&#xA;पृथिवी - वत्से, अवेक्षणीयौ ते पुत्रौ ।&lt;br&gt;&#xA;सीता - किं एहिं अणाहेहिं ।&lt;br&gt;&#xA;रामः - हृदय, वज्रमसि ।&lt;br&gt;&#xA;गङ्गा - कथं वत्सौ सनाथावप्यनाथौ ।&lt;br&gt;&#xA;सीता - कीरिसं मे अभग्गाए सणाहत्तणम् ।&lt;br&gt;&#xA;देव्यौ - जगन्मङ्गलमात्मानं कथं त्वमवमन्यसे ।&lt;br&gt;&#xA;आवयोरपि यत्सङ्गात्पवित्रत्वं प्रकृष्यते ॥८॥&lt;br&gt;&#xA;लक्ष्मणः - आर्य, श्रूयताम् ।&lt;br&gt;&#xA;रामः - लोकः शृणोतु ।&lt;br&gt;&#xA;(नेपथ्ये कलकलः ।) रामः - अद्भुततरं किमपि ।&lt;br&gt;&#xA;सीता - किन्त्ति आबद्धकलकलं पज्जसिअं अन्तरिक्खम् ।&lt;br&gt;&#xA;देव्यौ - ज्ञातम् ।&lt;br&gt;&#xA;भृशाश्वः कौशिको राम इति येषां गुरुक्रमः ।&lt;br&gt;&#xA;प्रादुर्भवन्ति तान्येव शस्त्राणि सह जृम्भकैः ॥९॥&lt;br&gt;&#xA;(नेपथ्ये ।) देवि सीते नमस्तेऽस्तु गतिर्नः पुत्रकौ हि ते ।&lt;br&gt;&#xA;आलेख्यदर्शनादेव ययोर्दाता रघूद्वहः ॥१०॥&lt;br&gt;&#xA;सीता - दिट्ठिआ अत्थदेवदाओ एदाओ ।&lt;br&gt;&#xA;अज्जउत्त, अज्जावि दे पसादा पडिप्फुरन्दि ।&lt;br&gt;&#xA;लक्ष्मणः - उक्तमासीदार्येण सर्वथैतानि त्वत्प्रसवमुपस्थास्यन्तीति ।&lt;br&gt;&#xA;देव्यौ - नमो वः परमास्त्रेभ्यो धन्याः स्मो वः परिग्रहात् ।&lt;br&gt;&#xA;काले ध्यातैरुपस्थेयं वत्सयोर्भद्रमस्तु वः ॥११॥&lt;br&gt;&#xA;रामः - क्षुभिताः कामपि दशां कुर्वन्ति मम सम्प्रति ।&lt;br&gt;&#xA;विस्मयानन्दसन्दर्भजर्जराः करुणोर्मयः ॥१२॥&lt;br&gt;&#xA;देव्यौ - मोदस्व वत्से, मोदस्व ।&lt;br&gt;&#xA;रामभद्रतुल्यौ ते पुत्रकाविदानीं संवृत्तौ ।&lt;br&gt;&#xA;सीता - भअवदीओ, को एदाणं खत्तिओइदविहिं कारैस्सदि ।&lt;br&gt;&#xA;रामः - एषा वसिष्ठशिष्याणां रघूणां वंशनन्दिनी ।&lt;br&gt;&#xA;कष्टं सीतापि सुतयोः संस्कर्तारं न विन्दति ॥१३॥&lt;br&gt;&#xA;गङ्गा - भद्रे, किं तवानया चिन्तया ।&lt;br&gt;&#xA;एतौ हि वत्सौ स्तन्यत्यागात्परेण भगवतो वाल्मीकेरर्पयिष्यामि ।&lt;br&gt;&#xA;वसिष्ठ एव ह्याचार्यो रघुवंशस्य सम्प्रति ।&lt;br&gt;&#xA;स एव चानयोर्ब्रह्मक्षत्रकृत्यं करिष्यति ॥१४॥&lt;br&gt;&#xA;यथा वसिष्ठाङ्गिरसौ ऋषिः प्राचेतसस्तथा ।&lt;br&gt;&#xA;जनकानां रघूणां च वंशयोरुभयोर्गुरुः ॥१५॥&lt;br&gt;&#xA;रामः - सुविचिन्तितं भगवत्या ।&lt;br&gt;&#xA;लक्ष्मणः - आर्य, सत्यं विज्ञापयामि ।&lt;br&gt;&#xA;तैस्तैरुपायैरिमौ वत्सौ कुशलवावुत्प्रेक्षे ।&lt;br&gt;&#xA;एतौ हि जन्मसिद्धास्त्रौ प्राप्तप्राचेतसावुभौ ।&lt;br&gt;&#xA;आर्यतुल्याकृती वीरौ वयसा द्वादशाब्दकौ ॥१६॥&lt;br&gt;&#xA;रामः - वत्सावित्येवाहं परिप्लवमानहृदयः प्रमुग्धोस्मि ।&lt;br&gt;&#xA;पृथिवी - एहि वत्से, पवित्रीकुरु रसातलम् ।&lt;br&gt;&#xA;रामः - प्रिये, लोकान्तरं गतासि ।&lt;br&gt;&#xA;सीता - णेदु मं अत्तणो अङ्गेसु विलअं अम्बा ।&lt;br&gt;&#xA;ण सहिस्सं ईरिसं जीअलोअस्स परिभवं अणुभविदुम् ।&lt;br&gt;&#xA;लक्ष्मणः - किमुत्तरं स्यात् ।&lt;br&gt;&#xA;पृथिवी - मन्नियोगतः स्तन्यत्यागं यावत्पुत्रयोरवेक्षस्व ।&lt;br&gt;&#xA;परेण तु यथा रोचिष्यते तथा करिष्यामि ।&lt;br&gt;&#xA;गङ्गा - एवं तावत् ।&lt;br&gt;&#xA;(इति निष्क्रान्ते देव्यौ सीता च ।) रामः - कथं प्रतिपन्न एव तावत् ।&lt;br&gt;&#xA;हा चारित्रदेवते लोकान्तरे पर्यवसितासि ।&lt;br&gt;&#xA;(इति मूर्च्छति ।) लक्ष्मणः - भगवन्वाल्मीके, परित्रायस्व परित्रायस्व ।&lt;br&gt;&#xA;एष ते काव्यार्थः ।&lt;br&gt;&#xA;(नेपथ्ये ।) अपनीयतामातोद्यम् ।&lt;br&gt;&#xA;भो जङ्गमस्थावराः प्राणभृतो मर्त्यामर्त्याः, पश्यन्त्विदानीं वाल्मीकिनाभ्यनुज्ञातं पवित्रमाश्चर्यम् ।&lt;br&gt;&#xA;लक्ष्मणः - (विलोक्य ।) मन्थादिव क्षुभ्यति गाङ्गमम्भो व्याप्तं च देवर्षिभिरन्तरिक्षम् ।&lt;br&gt;&#xA;आश्चर्यमार्या सह देवताभ्यां गङ्गामहीभ्यां सलिलादुपैति ॥१७॥&lt;br&gt;&#xA;(नेपथ्ये ।) अरुन्धति जगद्वन्द्ये गङ्गापृथ्व्यौ जुषस्व नौ ।&lt;br&gt;&#xA;अर्पितेयं तवावाभ्यां सीता पुण्यव्रता वधूः ॥१८॥&lt;br&gt;&#xA;लक्ष्मणः - अहो आश्चर्यमाश्चर्यम् ।&lt;br&gt;&#xA;आर्ये, पश्य पश्य ।&lt;br&gt;&#xA;कष्टमद्यापि नोच्छ्वसित्यार्यः ।&lt;br&gt;&#xA;(ततः प्रविशत्यरुन्धती सीता च ।) अरुन्धती - त्वरस्व वत्से वैदेहि मुञ्च शालीनशीलताम् ।&lt;br&gt;&#xA;एहि जीवय मे वत्सं सौम्यस्पर्शेन पाणिना ॥१९॥&lt;br&gt;&#xA;सीता - (ससम्भ्रमं स्पृशति ।) समस्ससदु समस्ससदु अज्जउत्तो ।&lt;br&gt;&#xA;रामः - (समाश्वस्य सानन्दम् ।) भोः, किमेतत् ।&lt;br&gt;&#xA;(दृष्ट्वा सहर्षाद्भुतम् ।) कथं देवी जानकी ।&lt;br&gt;&#xA;(सलज्जम् ।) अये, कथमम्बारुन्धती ।&lt;br&gt;&#xA;कथं सर्वे ऋष्यशृङ्गादयोऽस्मद्गुरवः ।&lt;br&gt;&#xA;अरुन्धती - वत्स, एषा भागीरथी रघुकुलदेवता देवी गङ्गा सुप्रसन्ना ।&lt;br&gt;&#xA;(नेपथ्ये ।) जगत्पते रामभद्र, स्मर्यतामालेख्यदर्शने मां प्रत्यात्मवचनम् ।&lt;br&gt;&#xA;सा त्वमम्ब स्नुषायामरुन्धतीव सीतायां शिवानुध्यानपरा भवेति ।&lt;br&gt;&#xA;तदनृणास्मि ।&lt;br&gt;&#xA;अरुन्धती - इयं ते श्वश्रूर्भगवती वसुन्धरा ।&lt;br&gt;&#xA;(नेपथ्ये ।) उक्तमासीदायुष्मता वत्सायाः परित्यागे &amp;ldquo;भगवति वसुन्धरे, श्लाघ्यां दुहितरमवेक्षस्व जानकीम्&amp;rdquo; इति ।&lt;br&gt;&#xA;तदधुना कृतवचनास्मि ।&lt;br&gt;&#xA;रामः - कृतापराधोऽपि भगवति, त्वयानुकम्पयितव्यो रामः प्रणमति ।&lt;br&gt;&#xA;अरुन्धती - भो भोः पौरजानपदाः, इयमधुना वसुन्धराजाह्नवीभ्यामेवं प्रशस्यमाना मया चारुन्धत्या च समर्पिता पूर्वं भगवता वैश्वानरेण निर्णीतपुण्यचारित्रा सब्रह्मकैश्च देवैः स्तुता सावित्रकुलवधूर्देवयजनसम्भवा जानकी परिगृह्यताम् ।&lt;br&gt;&#xA;कथमिह भवन्तो मन्यन्ते ।&lt;br&gt;&#xA;लक्ष्मणः - आर्य, एवमम्बयारुन्धत्या च निर्भर्त्सिताः पौरजानपदाः कृत्स्नश्च भूतग्राम आर्यां नमस्कुर्वन्ति ।&lt;br&gt;&#xA;लोकपालाः सप्तर्षयश्च पुष्पवृष्टिभिरुपतिष्ठन्ते ।&lt;br&gt;&#xA;अरुन्धती - जगत्पते रामभद्र, नियोजय यथाधर्मं प्रियां त्वं धर्मचारिणीम् ।&lt;br&gt;&#xA;हिरण्मय्याः प्रतिकृतेः पुण्यां प्रकृतिमध्वरे ॥२०॥&lt;br&gt;&#xA;सीता - (स्वगतम् ।) अवि जाणादि अज्जउत्तो सीदाए दुक्खं पडिमज्जिदुम् ।&lt;br&gt;&#xA;रामः - यथा भगवत्यादिशति ।&lt;br&gt;&#xA;लक्ष्मणः - कृतार्थोऽस्मि ।&lt;br&gt;&#xA;सीता - पञ्चुज्जीविदह्मि ।&lt;br&gt;&#xA;लक्ष्मणः - आर्ये, अयं लक्ष्मणः प्रणमति ।&lt;br&gt;&#xA;सीता - वच्छ, ईरिसो तुमं चिरं जीअ ।&lt;br&gt;&#xA;अरुन्धती - भगवन्वाल्मीके, उपनयेदानीं सीतागर्भसम्भवौ रामभद्रस्य कुशलवौ ।&lt;br&gt;&#xA;(इति निष्क्रान्ता ।) रामलक्ष्मणौ - दिष्ट्या तथैवैतत् ।&lt;br&gt;&#xA;सीता - कहिं ते पुत्तआ ।&lt;br&gt;&#xA;(ततः प्रविशति वाल्मीकिः कुशलवौ च ।) वाल्मीकिः - वत्सौ, एष वां रघुपतिः पिता ।&lt;br&gt;&#xA;एष लक्ष्मणः कनिष्ठतातः ।&lt;br&gt;&#xA;एषा सीता जननी ।&lt;br&gt;&#xA;एष राजर्षिर्जनको मातामहः ।&lt;br&gt;&#xA;सीता - (सहर्षकरुणाद्भुतं विलोक्य ।) कहं तादो ।&lt;br&gt;&#xA;कहं जादा ।&lt;br&gt;&#xA;वत्सौ - हा तात, हा अम्ब, हा मातामह ।&lt;br&gt;&#xA;रामलक्ष्मणौ - (सहर्षमालिङ्ग्य ।) ननु वत्सौ, युवां प्राप्तौ स्थः ।&lt;br&gt;&#xA;सीता - एहि जाद कुस, एहि जाद लव, चिरस्स मं परिस्सजह लोअन्दरादो आअदं जणणिम् ।&lt;br&gt;&#xA;कुशलवौ - (तथा कृत्वा ।) धन्यौ स्वः ।&lt;br&gt;&#xA;सीता - भअवं, एसा हं पणमामि ।&lt;br&gt;&#xA;वाल्मीकिः - वत्से, एवमेव चिरं भूयाः ।&lt;br&gt;&#xA;(नेपथ्ये ।) उत्खातलवणो मधुरेश्वरः प्राप्तः ।&lt;br&gt;&#xA;लक्ष्मणः - सानुषङ्गाणि कल्याणानि ।&lt;br&gt;&#xA;रामः - सर्वमिदमनुभवन्नपि न प्रत्येमि ।&lt;br&gt;&#xA;यद्वा प्रकृतिरियमभ्युदयानाम् ।&lt;br&gt;&#xA;वाल्मीकिः - रामभद्र, उच्यतां किं ते भूयः प्रियमुपहरामि ।&lt;br&gt;&#xA;रामः - अतः परमपि प्रियमस्ति ।&lt;br&gt;&#xA;किं त्विदं भरतवाक्यमस्तु पाप्मभ्यश्च पुनाति वर्धयति च श्रेयांसि सेयं कथा माङ्गल्या च मनोहरा च जगतो मातेव गङ्गेव च ।&lt;br&gt;&#xA;तामेतां परिभावयन्त्वभिनयैर्विन्यस्तरूपां बुधाः शब्दब्रह्मविदः कवेः परिणतां प्राज्ञस्य वाणीमिमाम् ॥२१॥&lt;br&gt;&#xA;(निष्क्रान्ताः सर्वे ।) इति सप्तमोऽङ्कः ।&lt;/p&gt;</description>
    </item>
  </channel>
</rss>
