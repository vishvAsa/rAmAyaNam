<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="०३">
  <meta property="og:description" content="तृतीयोऽङ्कः ।
(ततः प्रविशति नदीद्वयम् ।) एका - सखि मुरले, किमसि सम्भ्रान्तेव ।
मुरला - सखि तमसे, प्रेषितास्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुम् ।
जानास्येव यथा वधूपरित्यागात्प्रभृति ।
अनिर्भिन्नो गभीरत्वादन्तर्गूढघनव्यथः ।
पुटपाकप्रतीकाशो रामस्य करुणो रसः ॥१॥
तेन च तथाविधेष्टजनकष्टविनिपातजन्मना प्रकृष्टगद्गदेन दीर्घशोकसन्तानेन सम्प्रति परिक्षीणो रामभद्रः ।
तमवलोक्य कम्पितमिव कुसुमसमबन्धनं मे हृदयम् ।
अधुना च रामभद्रेण प्रतिनिवर्तमानेन नियतमेव पञ्चवटीवने वधूसहनिवासविस्रम्भसाक्षिणः प्रदेशा द्रष्टव्याः ।
तत्र च निसर्गधीरस्याप्येवंविधायामवस्थायामतिगम्भीराभोगशोकक्षोभसंवेगात्पदे पदे महाप्रमादानि शोकस्थानानि शङ्कनीयानि ।
तद्भगवति गोदावरि, त्वया तत्रभवत्या सावधानया भवितव्यम् ।
वीचीवातैः सीकरक्षोदशीतैराकर्षद्भिः पद्मकिञ्जल्कगन्धाम् ।
मोहे मोहे रामभद्रस्य जीवं स्वैरं स्वैरं प्रेरितैस्तर्पयेति ॥२॥
तमसा - उचितमेव दाक्षिण्यं स्नेहस्य ।
सञ्जीवनोपायस्तु मूलत एव रामभद्रस्य सन्निहितः ।
मुरला - कथमिव ।
तमसा - तत्सर्वं श्रूयताम् ।
अस्ति खलु वाल्मीकितपोवनोपकण्ठात्परित्यज्य निवृत्ते सति लक्ष्मणे सीता देवी प्राप्तप्रसववेदनमतिदुःखसंवेगादात्मानं गङ्गाप्रवाहे निक्षिप्तवती ।
तदैव तत्र दारकद्वयं च प्रसूता भगवतीभ्यां पृथ्वीभागीरथीभ्यामप्युभाभ्यामभ्युपपन्ना रसातलं च नीता स्तन्यत्यागात्परेण दारकद्वयं च तस्य प्राचेतसस्य महर्षेर्गङ्गादेव्या समर्पितं स्वयम् ।
मुरला - (सविस्मयम् ।) ईदृशानां विपाकोऽपि जायते परमाद्भुतः ।
यत्रोपकरणीभावमायात्येवंविधो जनः ॥३॥
तमसा - इदानीं तु शम्बूकवृत्तान्तेनानेन सम्भावितजनस्थानं रामभद्रं सरयूमुखादुपश्रुत्य भगवती भागीरथी यदेव लोपामुद्रया स्नेहादभिशङ्कितं तदेवाभिशङ्क्य सीतासमेता केनचिदिव गृहाचारव्यपदेशेन गोदावरीमुपागता ।
मुरला - सुष्ठु चिन्तितं भगवत्या भागीरथ्या ।
राजनीतिस्थितस्यास्य खलु तैश्च तैश्च जगतामाभ्युदयिकैः कार्यैर्व्याऽपृतस्य रामभद्रस्य नियताश्चित्तविक्षेपाः ।
अव्यग्रस्य पुनरस्य शोकमात्रद्वितीयस्य पञ्चवटीप्रवेशो महाननर्थ इति ।
कथं सीतया रामभद्रोऽयमाश्वासनीयः स्यात् ।
तमसा - भगवत्या भागीरथ्या “वत्से देवयजनसम्भवे सीते, अद्य खल्वायुष्मतोः कुशलवयोर्द्वादशस्य जन्मवत्सरस्य सङ्ख्यामङ्गलग्रन्थिरभिवर्तते ।
तदात्मनः पुराणश्वशुरमेतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तापचितैः पुष्पैरुपतिष्ठस्व ।
न त्वामवनिपृष्ठवर्तिनीमस्मत्प्रभावाद्वनदेवता अपि द्रक्ष्यन्ति किमुत मर्त्याः” इति ।
अहमप्याज्ञापिता “तमसे, त्वयि प्रकृष्टप्रेमैव वधूर्जानकी ।
अतस्त्वमेवास्याः प्रत्यनन्तरीभव” इति ।
साहमधुना यथादिष्टमनुतिष्ठामि ।
मुरला - अहमप्येतं वृत्तान्तं भगवत्यै लोपामुद्रायै निवेदयामि ।
रामभद्रोऽप्यागत एवेति तर्कयामि ।
तमसा - तदियं गोदावरीह्रदान्निर्गत्य - परिपाण्डुदुर्बलकपोलसुन्दरं दधती विलोलकबरीकमाननम् ।
करुणस्य मूर्तिरथवा शरीरिणी विरहव्यथेव वनमेति जानकी ॥४॥
मुरला - इयं हि सा किसलयमिव मुग्धं बन्धनाद्विप्रलूनं हृदयकमलशोषी दारुणो दीर्घशोकः ।
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम् ॥५॥
(इति परिक्रम्य निष्क्रान्ते ।) इति शुद्धविष्कम्भः ।
(नेपथ्ये ।) जात जात ।
(ततः प्रविशति पुष्पावचयव्यग्रा सकरुणौत्सुक्यमाकर्णयन्ती सीता ।) सीता - अम्हहे, जाणामि पिअसही वासन्दी व्याहरदित्ति ।
(पुनर्नेपथ्ये ।) सीतादेव्या स्वकरकलितैः सल्लकीपल्लवाग्रैरग्रे लोलः करिकलभको यः पुरा वर्धितोऽभूत् ।
सीता - किं तस्स ।
(पुनर्नेपथ्ये ।) वध्वा सार्धं पयसि विहरन्सोऽहमन्येन दर्पादुद्दामेन द्विरदपतिना सन्निपत्याभियुक्तः ॥६॥
सीता - (ससम्भ्रमं कतिचित्पदानि गत्वा ।) अज्जउत्त, परित्ताहि परित्ताहि मह पुत्तअम् ।
(विचिन्त्य ।) हद्धी हद्धी ।
ताइं एव्व चिरपरिइदाइं अक्खराइं पञ्चवटीदंसणेण मं मन्दभाइणिं अनुबन्धन्ति ।
हा अज्जउत्त ।
(इति मूर्च्छति ।) (प्रविश्य ।) तमसा - समाश्वसिहि समाश्वसिहि ।
(नेपथ्ये ।) विमानराज, अत्रैव स्थीयताम् ।
सीता - (समाध्वसोल्लासम् ।) अम्हहे, जलभरभरिअमेहमन्थरत्थणिअगम्भीरमंसलो कुदो णु भारईणिग्घोसो भरन्तकण्णविवरं मं वि मन्दभाइणिं झत्ति उस्सुआवेइ ।
तमसा - (सस्मितास्रम् ।) अयि वत्से, अपरिस्फुटनिक्वाणे कुतस्त्येऽपि त्वमीदृशी ।
स्तनयित्नोर्मयूरीव चकितोत्कण्ठितं स्थिता ॥७॥
सीता - भअवदि, किं भणासि अपरिप्फुडेत्ति ।
सरसञ्जोएण पच्चहिजाणामि णं अज्जउत्तेण एव्व एदं वाहरिदम् ।
तमसा - श्रूयते तपस्यतः किल शूद्रस्य दण्डधारणार्थमैक्ष्वाको राजा दण्डकारण्यमागत इति ।
सीता - दिट्टिआ अपरिवीणधम्मो सो राआ ।
(नेपथ्ये ।) यत्र द्रुमा अपि मृगा अपि बन्धवो मे यानि प्रियासहचरश्चिरमध्यवात्सम् ।
एतानि तानि बहुकन्दरनिर्झराणि गोदावरीपरिसरस्य गिरेस्तटानि ॥८॥
सीता - दिट्टिआ कहं पहादचन्दमण्डलापण्डरपरिक्खामदुब्दलेन आआरेण णिअसोम्हगम्भीराणुभावमेत्तपच्चहिजाज्जो एव्व अज्जउत्तो होदि ।
भअवदि तमसे, धारेहि मम् ।
(इति तमसामाश्लिष्य मूर्च्छति ।) तमसा - वत्से, समाश्वसिहि समाश्वसिहि ।
(नेपथ्ये ।) अनेन पञ्चवटीदर्शनेन ।
अन्तर्लीनस्य दुःखाग्नेरद्योद्दामं ज्वलिंष्यतः ।
उत्पीडा इव धूमस्य मोहः प्रागावृणोति माम् ॥९॥
हा प्रिये जानकि ।
तमसा - (स्वगतम् ।) इदं तावदाशङ्कितं गुरुजनेन ।
सीता - (समाश्वस्य ।) हा, कहं एदम् ।
(पुनर्नेपथ्ये ।) हा देवि दण्डकारण्यवासप्रियसखि विदेहराजपुत्रि ।
(इति मूर्च्छति ।) सीता - हद्धी हद्धी ।
मं मन्दभाइणिं वाहरिअ आमीलिदणेत्तणीलुप्पलो मुच्छिदो एव्व ।
हा, कहं धरणिपिट्ठे णिरुद्धणिस्सासणीसहं विपन्हत्थो ।
भअवदि तमसे, परित्ताएहि परित्ताएहि ।
जीवावेहि अज्जउत्तम् ।
(इति पादयोः पतति ।) तमसा - त्वमेव ननु कल्याणि सञ्जीवय जगत्पतिम् ।
प्रियस्पर्शो हि पाणिस्ते तत्रैष निरतो जनः ॥१०॥
सीता - जं होदु तं होदु ।
जह भअवई आणवेइ ।
(इति ससम्भ्रमं निष्क्रान्ता ।) (ततः प्रविशति भूम्यां निपतितः सास्रया सीतया स्पृश्यमानः साह्लादोच्छ्वासो रामः ।) सीता - (किञ्चित्सहर्षम् ।) जाणे उण पच्चाअदं विअ जीविअं तेल्लोकस्स ।
रामः - हन्त भोः, किमेतत् ।
आश्च्योतनं नु हरिचन्दनपल्लवानां निष्पीडितेन्दुकरकन्दलजो नु सेकः ।
आतप्तजीवितपुनः परितर्पणोऽयं सञ्जीवनौषधिरसो हृदि नु प्रसक्तः ॥११॥
अपि च ।
स्पर्शः पुरा परिचितो नियतं स एव सञ्जीवनश्च मनसः परितोषणश्च ।
सन्तापजः सपदि यः परिहृत्य मूर्च्छामानन्दनेन जडतां पुनरातनोति ॥१२॥
सीता - (ससाध्वसकरुणमुपसृत्य ।) एत्तिअं एव्व दाणिं मह बहुदरम् ।
रामः - (उपविश्य ।) न खलु वत्सलया देव्याभ्युपपन्नोऽस्मि ।
सीता - हद्धी हद्धी ।
किन्ति अज्जउत्तो मं णिन्दिस्सदि ।
रामः - भवतु ।
पश्यामि ।
सीता - भअवदि तमसे, ओसरह्म दावं ।
मं पेक्खिअ अणब्भणुण्णादेण सण्णिहाणेण राआ अहिअं कुपिस्सदि ।
तमसा - अयि वत्से, भागीरथीप्रसादाद्वनदेवतानामप्यदृश्यासि संवृत्ता ।
सीता - अत्थि खु एदम् ।
रामः - हा प्रिये जानकि ।
सीता - (ससाध्वसगद्गदम् ।) अज्जउत्त, असरिसं क्खु एदं इमस्स वुत्तन्दस्स ।
(सास्रम् ।) भअवदि, किन्ति वज्जमई जम्मन्तरेसु वि पुणो वि असम्भाविअदुल्लहदंसणस्स मं एव्व मन्दभाइणिं उद्दिसिअ एव्वं वच्छलस्स एव्वंवादिणो अज्जउत्तस्स उवरि णिरणुक्कोसा भविस्सम् ।
अहं एव्व एदस्स हिअअं जाणामि, मह एसो ।
रामः - (सर्वतोऽवलोक्य सनिर्वेदम् ।) हा, न किञ्चिदत्र ।
सीता - भअवदि, णिक्कारणपरिच्चैणो वि एदस्स दंसणेण एव्वंविधेण कीलिसी मे हिअआवत्था ।
तमसा - जानामि वत्से, जानामि ।
तटस्थं नैराश्यादपि च कलुषं विप्रियवशाद्वियोगे दीर्घेऽस्मिञ्झटितिघटनात्स्तम्भितमिव ।
प्रसन्नं सौजन्याद्दयितकरुणैर्गाढकरुणं द्रवीभूतं प्रेम्णा तव हृदयमस्मिन्क्षण इव ॥१३॥
रामः - देवि, प्रसाद इव मूर्तस्ते स्पर्शः स्नेहार्द्रशीतलः ।
अद्याप्यानन्दयति मां त्वं पुनः क्वासि नन्दिनि ॥१४॥
सीता - एदे क्खु अगाधमाणसदंसिदसिणेहसम्भारा आणन्दणिस्सन्दिणो सुहामआ अज्जउत्तस्स उल्लावा ।
जाणे पच्चएण णिक्कालणपरिच्चाअसल्लिदोवि बहुमदो मह जम्मलाहो ।
रामः - अथवा कुतः प्रियतमा ।
नूनं सङ्कल्पाभ्यासपाटवोपादान एष भ्रमो रामभद्रस्य ।
(नेपथ्ये ।) अहो, महान्प्रमादः प्रमादः ।
(“सीतादेव्याः स्वकरकलितैः” इत्यर्धं पठ्यते ।) रामः - (सकरुणौत्सुक्यम् ।) किं तस्य ।
(पुनर्नेपथ्ये ।) (“वध्वा सार्धं” इत्युत्तरार्धं पठ्यते ।) सीता - को दाणिं अभिजुज्जै ।
रामः - क्वासौ दुरात्मा यः प्रियायाः पुत्रं वधूद्वितीयमभिभवति ।
(इत्युत्तिष्ठति ।) (प्रविश्य ।) वासन्तिका - (सम्भ्रान्ता ।) देव, त्वर्यताम् ।
सीता - हा कहं मे पिअसही वासन्तिआ ।
रामः - कथं देव्या, प्रियसखी वासन्तिका ।
वासन्तिका - देवः त्वर्यतां त्वर्यताम् ।
इतो जटायुशिखरस्य दक्षिणेन सीतातीर्थेन गोदावरीमवतीर्य सम्भावयतु देव्याः पुत्रकं देवः ।
सीता - हा ताद जडाओ, सुण्णं तुए विणा इदं जणट्ठाणम् ।
रामः - अहह हृदयमर्मच्छिदः खल्वमी कथोद्धाताः ।
वासन्ती - इत इतो देवः ।
सीता - भअवदि, सच्चं एव्व वणदेवदावि मं ण पेक्खदि ।
तमसा - अयि वत्से, सर्वदेवताभ्यः प्रकृष्टतममैश्वर्यं मन्दाकिन्याः ।
तत्किमिति विशङ्कसे ।
सीता - तदो अणुसरह्म ।
(इति परिक्रामति ।) रामः - भगवति गोदावरि, नमस्ते ।
वासन्ती - (निरूप्य ।) देव, मोदस्व विजयिना वधूद्वितीयेन देव्याः पुत्रकेण ।
रामः - विजयतामायुष्मान् ।
सीता - अह्महे ईदिसो मे पुत्तओ संवुत्तो ।
रामः - हा देवि, दिष्ट्या वर्धसे ।
येनोद्गच्छद्बिसकिसलयस्निग्धदन्ताङ्कुरेण व्याकृष्टस्ते सुतनु लवलीपल्लवः कर्णमूलात् ।
सोऽयं पुत्रस्तव मदमुचां वारणानां विजेता यत्कल्याणं वयसि तरुणे भाजनं तस्य जातः ॥१५॥
सीता - अविउत्तो दाणिं दीहाऊ इमाए सोह्मतादंसणाए होदु ।
रामः - सखि वासन्तिके, पश्य पश्य ।
कान्तानुवृत्तिचातुर्यमपि शिक्षितं वत्सेन ।
लीलोत्खातमृणालकाण्डकवलच्छेदेषु सम्पादिताः पुष्यत्पुष्करवासितस्य पयसो गण्डूषसङ्क्रान्तयः ।
सेकः शीकरिणा करेण विहितः कामं विरामे पुनर्यत्स्नेहादनरालनालनलिनीपत्रातपत्रं धृतम् ॥१६॥
सीता - भअवदि तमसे, अयं दाव ईरिसो जादो ।
दे उण ण आणामि एत्तिएण कालेण कुसलवा कीरिसा संवुत्तेत्ति ।
तमसा - यादृशोऽयं तादृशौ तावपि ।
सीता - ईरिसंह्मि मन्दभाइणी जाए ण केवलं अज्जउत्तविरहो पुत्तविरहो वि ।
तमसा - भवितव्यतेयमीदृशी ।
सीता - किंवा मए पसूदाए जेण एआरिसं मह पुत्तआणं ईसिविरलधवलदसणकुह्मलुज्जलं अणुबद्धमुद्धकाअलीविहसिदं णिच्चुज्जलं मुहपुण्डरीअजुअलं ण परिचुम्बिअं अज्जउत्तेन ।
तमसा - अस्तु देवताप्रसादात् ।
सीता - भअवदि तमसे, एदिणा अवच्चसंसुमरणेण उस्ससिदपण्हुदत्थणी दाणिं वच्चाणं पिदुणो सण्णिहाणेन खणमेत्तं संसारिणी संवुत्तह्मि ।
तमसा - किमत्रोच्यते ।
प्रसवः खलु प्रकृष्टपर्यन्तः स्नेहस्य ।
परं चैतदन्योन्यसंश्लेषणं पित्रोः अन्तःकरणतत्त्वस्य दम्पत्योः स्नेहसंश्रवात् ।
आनन्दग्रन्थिरेकोऽयमपत्यमिति पठ्यते ॥१७॥
वासन्ती - इतोऽपि देवः पश्यतु ।
अनुदिवसमवर्धयत्प्रिया ते यमचिरनिर्गतमुग्धलोलबर्हम् ।
मणिमुकुट इवोच्छिखः कदम्बे नदति स एष वधूसखः शिखण्डी ॥१८॥
सीता - (सकौतुकस्नेहास्रम् ।) एसो सो ।
रामः - मोदस्व वत्स ।
वयमद्य वर्धामहे ।
सीता - एव्वं होदु ।
रामः - भ्रमिषु कृतपुटान्तर्मण्डलावृत्तिचक्षुःप्रचलितचटुलभ्रूताण्डवैर्मण्डयन्त्या ।
करकिसलयतालैर्मुग्धया नर्त्यमानं सुतमिव मनसा त्वां वत्सलेन स्मरामि ॥१९॥
हन्त, तिर्यञ्चोऽपि परिचयमनुरुन्धन्ते ।
कतिपयकुसुमोद्गमः कदम्बः प्रियतमया परिवर्धितोऽयमासीत् ।
सीता - (सास्रम् ।) सुष्ठु पच्चहिजाणिदं अज्जउत्तेण ।
रामः - स्मरति गिरिमयूर एष देव्याः स्वजन इवात्र यतः प्रमोदमेति ॥२०॥
वासन्ती - अत्र तावदासनपरिग्रहं करोतु देवः ।
एतत्तु देवस्याश्रमम् ।
(राम उपविशति ।) वासन्ती - नीरन्ध्रबालकदलीवनमध्यवर्ति कान्तासखस्य शयनीयशिलातलं ते ।
अत्र स्थिता तृणमदाद्वनगोचरेभ्यः सीता ततो हरिणकैर्न विमुच्यते स्म ॥२१॥
रामः - इदमशक्यं द्रष्टुम् ।
(इत्यन्यतो रुदन्नुपविशति ।) सीता - सहि वासन्ति, किं तुए किदं अज्जउत्तस्स मह अ एदं दंसअन्तीए ।
हद्धी हद्धी ।
सो एव्व अज्जउत्तो ।
तं एव्व पञ्चवडीवणम् ।
सा एव्व पिअसही वासन्दिआ ।
दे एव्व विविहविस्सम्भसक्खिणो गोदावरीकाणणुद्देसा ।
दे एव्व जादणिव्विसेसा मिअपक्खिणो पाअवा अ ।
मह उण मन्दभाइणीए दीसन्तं वि सव्वं एव्व एदं णत्थि ।
ईरिसो जीवलोअस्स परिणामो संवुत्तो ।
वासन्ती - सखि सीते, कथं न पश्यसि रामभद्रस्यावस्थाम् ।
नवकुवलयस्निग्धैरङ्गैर्ददन्नयनोत्सवं सततमपि नः स्वेच्छादृश्यो नवो नव एव सः ।
विकलकरणः पाण्डुच्छायः शुचा परिदुर्बलः कथमपि स इत्युन्नेतव्यस्तथापि दृशोः प्रियः ॥२२॥
सीता - सहि, पेक्खामि ।
तमसा - पश्य प्रियं भूयः ।
सीता - हा देव्व, एसो मए विणा अहंवि एदेण विणेत्ति केण सम्भाविदं आसि ।
ता मुहुत्तमेत्तं जम्मन्तरादोवि दुल्लहलद्धदंसणं बाहसलिलन्तरेषु पेक्खामि दाव वच्चलं अज्जउत्तम् ।
(इति पश्यन्ती स्थिता ।) तमसा - (परिष्वज्य सास्रम् ।) विलुलितमतिपूरैर्बाष्पमानन्दशोकप्रभवमवसृजन्ती पक्ष्मलोत्तानदीर्घा ।
स्नपयति हृदयेशं स्नेहनिष्यन्दिनी ते धवलमधुरमुग्धा दुग्धकुल्येव दृष्टिः ॥२३॥
वासन्ती - ददतु तरवः पुष्पैरर्घ्यं फलैश्च मधुश्च्युतः स्फुटितकमलामोदप्रायाः प्रवान्तु वनानिलाः ।
कमलविरलं रज्यत्कण्ठाः क्वणन्तु शकुन्तयः पुनरिदमयं देवो रामः स्वयं वनमागतः ॥२४॥
रामः - एहि सखि वासन्ति, नन्वितः स्थीयताम् ।
वासन्ती - (उपविश्य सास्रम् ।) महाराज, अपि कुशलं कुमारलक्ष्मणस्य ।
रामः - (अनाकर्णनमभिनीय ।) करकमलवितीर्णैरम्बुनीवारशष्पैस्तरुशकुनिकुरङ्गान्मैथिली यानपुष्यत् ।
भवति मम विकारस्तेषु दृष्टेषु कोऽपि द्रव इव हृदयस्य प्रस्रवोद्भेदयोग्यः ॥२५॥
वासन्ती - महाराज, ननु कुशलं पृच्छामि कुमारलक्ष्मणस्येति ।
रामः - (आत्मगतम् ।) अये, महाराजेति निष्प्रणयमामन्त्रणपदम् ।
सौमित्रिमात्रके बाष्पस्खलिताक्षरः कुशलप्रश्नः ।
तथा मन्ये विदितसीतावृत्तान्तेयमिति ।
(प्रकाशम् ।) आः, कुशलं कुमारलक्ष्मणस्य ।
वासन्ती - (रुदति ।) अयि देव, किं परं दारुणः खल्वसि ।
सीता - सहि वासन्ति, किं तुमं एव्वंवादिणी होसि ।
पूआरुहो सव्वस्स अज्जउत्तो विसेसदो मह पिअसहीए ।
वासन्ती - त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे ।
इत्यादिभिः प्रियशतैरनुरुध्य मुग्धां तामेव शान्तमथवा किमतःपरेण ॥२६॥
(इति मुह्यति ।) तमसा - स्थाने वाक्यनिवृत्तिर्मोहश्च ।
रामः - सखि, समाश्वसिहि समाश्वसिहि ।
वासन्ती - (समाश्वस्य ।) तत्किमिदमकार्यमनुष्ठितं देवेन ।
सीता - सहि वासन्दि, विरम विरम ।
रामः - लोको न मृष्यतीति ।
वासन्ती - कस्य हेतोः ।
रामः - स एव जानाति किमपि ।
तमसा - चिरादुपालम्भः ।
वासन्ती - अयि कठोर यशः किल ते प्रियं किमयशो ननु घोरमतः परम् ।
किमभवद्विपिने हरिणीदृशः कथय नाथ कथं बत मन्यसे ॥२७॥
सीता - सहि वासन्दि, तुमं एव्व दारुणा कठोरा अ ।
जा एव्वं पलवन्तं पलावेसि ।
तमसा - प्रणय एवं व्याहरति शोकश्च ।
रामः - सखि, किमत्र मन्तव्यम् ।
त्रस्तैकहायनकुरङ्गविलोलदृष्टेस्तस्याः परिस्फुरितगर्भभरालसायाः ।
ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्ता ॥२८॥
सीता - अज्जउत्त, धरामि एसा धरामि ।
रामः - हा प्रिये जानकि, क्वासि ।
सीता - हद्धी हद्धी ।
अण्णो विअ अज्जउत्तो पमुक्ककण्ठं परुण्णो होदि ।
तमसा - वत्से, साम्प्रतिकमेवैतत् ।
कर्तव्यानि खलु दुःखितैर्दुःखनिर्धारणानि ।
पूरोत्पीडे तटाकस्य परीवाहः प्रतिक्रिया ।
शोकक्षोभे च हृदयं प्रलापैरवधार्यते ॥२९॥
विशेषतो रामभद्रस्य बहुप्रकारकष्टो जीवलोकः ।
इदं विश्वं पाल्यं विधिवदभियुक्तेन मनसा प्रियाशोकं जीवं कुसुममिव धर्मो ग्लपयति ।
स्वयं कृत्वा त्यागं विलपनविनोदोऽप्यसुलभस्तदद्याप्युच्छ्वासो भवति ननु लाभो हि रुदितम् ॥३०॥
रामः - कष्टं भोः, कष्टम् ।
दलति हृदयं शोकोद्वेगाद्द्विधा तु न भिद्यते वहति विकलः कायो मोहं न मुञ्चति चेतनाम् ।
ज्वलयति तनूमन्तर्दाहः करोति न भस्मसात्प्रहरति विधिर्मर्मच्छेदी न कृन्तति जीवितम् ॥३१॥
हे भगवन्तः पौरजानपदाः, न किल भवतां देव्याः स्थानं गृहेऽभिमतं ततस्तृणमिव वने शून्ये त्यक्ता न चाप्यनुशोचिता ।
चिरपरिचितास्ते ते भावास्तथा द्रवयन्ति मामिदमशरणैरद्यास्माभिः प्रसीदत रुद्यते ॥३२॥
वासन्ती - (स्वगतम् ।) अतिगभीरमापूरणं मन्युभारस्य ।
(प्रकाशम् ।) देव, अतिक्रान्ते धैर्यमवलम्ब्यताम् ।
रामः - किमुच्यते धैर्यमिति ।
देव्या शून्यस्य जगतो द्वादशः परिवत्सरः ।
प्रणष्टमिव नामापि न च रामो न जीवति ॥३३॥
सीता - ओहरामि अ मोहिआ विअ एदेहिं अज्जउत्तस्स पिअवअणेहिं ।
तमसा - एवमेव वत्से, नैताः प्रियतमा वाचः स्नेहार्द्राः शोकदारुणाः ।
एतास्ता मधुनो धाराः श्च्योतन्ति सविषास्त्वयि ॥३४॥
रामः - अयि वासन्ति, मया खलु यथा तिरश्चीनमलातशल्यं प्रत्युप्तमन्तः सविषश्च दन्तः ।
तथैव तीव्रो हृदि शोकशङ्कुर्मर्माणि कृन्तन्नपि किं न सोढः ॥३५॥
सीता - एव्वंवि मन्दभाइणी अहं जा पुणो आआसआरिणी अज्जउत्तस्स ।
रामः - एवमतिगूढस्तम्भितान्तःकरणस्यापि मम संस्तुतवस्तुदर्शनादद्यायमावेगः ।
तथाहि ।
वेलोल्लोलक्षुभितकरुणोज्जृम्भणस्तम्भनार्थं यो यो यत्नः कथमपि समाधीयते तं तमन्तः ।
हित्वा भित्वा प्रसरति बलात्कोऽपि चेतोविकारस्तोयस्येवाप्रतिहतरयः सैकतं सेतुमोघः ॥३६॥
सीता - अज्जउत्तस्स एदिणा दुव्वारदारुणारम्भेण दुःखसञ्जोएण परिमुसिअणिअदुःखं पमुक्कजीविअं मे हिअअं फुडै ।
वासन्ती - (स्वगतम् ।) कष्टमत्यासक्तो देवः ।
तदाक्षिपामि तावत् ।
(प्रकाशम् ।) चिरपरिचितामिदानीं जनस्थानाभोगानवलोकनेन मानयतु देवः ।
रामः - एवमस्तु ।
(इत्युत्थाय परिक्रामति ।) सीता - सन्दीवण एव्व दुःखस्स पिअसहीए विणोदणोवाओ त्तितक्केमि ।
वासन्ती - देव देव, अस्मिन्नेव लतागृहे त्वमभवस्तन्मार्गदत्तेक्षणः सा हंसैः कृतकौतुका चिरमभूद्गोदावरीसैकते ।
आयान्त्या परिदुर्मनायितमिव त्वां वीक्ष्य बद्धस्तया कातर्यादरविन्दकुड्मलनिभो मुङ्धः प्रणामाञ्जलिः ॥३७॥
सीता - दालुणासि वासन्ति, दालुणासि ।
जा एदेहिं हिअअमम्मुग्घाडिअसल्लसङ्घट्टनेहिं पुणोपुणोवि मं मन्दभाइणिं अज्जउत्तं अ सुमरावेसि ।
रामः - अयि चण्डि जानकि, इतस्ततो दृश्यसे नानुकम्पसे ।
हा हा देवि स्फुटति हृदयं ध्वंसते देहबन्धः शून्यं मन्ये जगदविरलज्वालमन्तर्ज्वलामि ।
सीदन्नन्धे तमसि विधुरो मज्जतीवान्तरात्मा विश्वङ्मोहः स्थगयति कथं मन्दभाग्यः करोमि ॥३८॥
(इति मूर्च्छति ।) सीता - हद्धी हद्धी ।
पुणोवि मुद्धो अज्जउत्तो ।
वासन्ती - देव, समाश्वसिहि समाश्वसिहि ।
सीता - अज्जउत्त, मं मन्दभाइणिं उद्दिसिअ सअलजीवलोअमङ्गलिअजम्मलाहस्स दे वारंवारं संसैदजीविअदालुणो दशापरिणामो त्ति हा हदह्मि ।
(इति मूर्च्छति ।) तमसा - वत्से, समाश्वसिहि समाश्वसिहि ।
पुनस्ते पाणिस्पर्शो रामभद्रस्य जीवनोपायः ।
वासन्ती - कथमद्यापि नोच्छ्वसिति ।
हा प्रियसखि सीते, क्वासि ।
सम्भावयात्मनो जीवितेश्वरम् ।
(सीता ससम्भ्रममुपसृत्य हृदि ललाटे च स्पृशति ।) वासन्ती - दिष्ट्या प्रत्यापन्नचेतनो रामभद्रः ।
रामः - आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।
संस्पर्शः पुनरपि जीवयन्नकस्मादानन्दादपरमिवादधाति मोहम् ॥३९॥
(सानन्दमुन्मीलिताक्ष एव ।) सखि वासन्ति, दिष्ट्या वर्धसे ।
वासन्ती - कथमिव ।
रामः - सखि, किमन्यत् ।
पुनरपि प्राप्ता जानकी ।
वासन्ती - अयि देव रामभद्र, क्व सा ।
रामः - (स्पर्शसुखमभिनीय ।) पश्य नन्वियं पुरत एव ।
वासन्ती - अयि देव रामभद्र, किमिति मर्मच्छेददारुणैरतिप्रलापैः प्रियसखीविपत्तिदुःखदग्धामपि मां पुनः पुनर्मन्दभाग्यां दहसि ।
सीता - ओसरिदुं इच्छम्मि ।
एसो उण चिरप्पणअसम्भारसोम्मसीअलेण अज्जउत्तप्परिसेण दीहदारुणंवि झत्ति सन्दावं उल्लाहअन्तेण वज्जलेहोवणद्धो विअ परिअद्धवावारो आसञ्जिओ विअ मे अग्गहत्थो ।
रामः - सखि, कुतः प्रलापः ।
गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः ।
सीता - अज्जउत्त, सो एव्व दाणिंसि तुमम् ।
रामः - स एवायं तस्यास्तदितरकरौपम्यसुभगो मया लब्धः पाणिर्ललितलवलीकन्दलनिभः ॥४०॥
(इति गृह्णाति ।) सीता - हद्धी हद्धी ।
अज्जउत्तप्परिसमोहिदाए पमादो मे संवुत्तो ।
रामः - सखि वासन्ति, आनन्दमीलितः प्रियास्पर्शसाध्वसेन परवानस्मि ।
तत्त्वमपि धारय माम् ।
वासन्ती - कष्टमुन्माद एव ।
(सीता ससम्भ्रमं हस्तमाक्षिप्यापसर्पति ।) रामः - धिक् प्रमादः ।
करपल्लवः स तस्याः सहसैव जडो जडात्परिभ्रष्टः ।
परिकम्पिनः प्रकम्पी करान्मम स्विद्यतः स्विद्यन् ॥४१॥
सीता - हद्धी हद्धी ।
अज्जवि अणुबद्धबहुघुम्मन्तवेअणं ण सण्ठावेमि अत्ताणम् ।
तमसा - (सस्नेहकौतुकस्मितं निर्वर्ण्य ।) सस्वेदरोमाञ्चितकम्पिताङ्गी जाता प्रियस्पर्शसुखेन वत्सा ।
मरुन्नवाम्भःपरिधूतसिक्ता कदम्बयष्टिः स्फुटकोरकेव ॥४२॥
सीता - (स्वगतम् ।) अवसेन एदेण अत्ताणएण लज्जाविदह्मि भअवदीए तमसाये ।
किन्ति किल एसा मण्णिस्सदि एसो परिच्चाओ एसो अहिसङ्गेत्ति ।
रामः - (सर्वतोऽवलोक्य ।) हा कथं नास्त्येव ।
नन्वकरुणे वैदेहि ।
सीता - अकरुणह्मि जा एव्वंविहं तुमं पेक्खन्दी एव जीवेमि ।
रामः - क्वासि प्रिये ।
देवि, प्रसीद प्रसीद ।
न मामेवंविधं परित्यक्तुमर्हसि ।
सीता - अयि अज्जउत्त, विप्पदीवं विअ ।
वासन्ती - देव, प्रसीद प्रसीद ।
स्वेनैव लोकोत्तरेण धैर्येण संस्तम्भयातिभूमिं गतमात्मानम् ।
कुत्र मे प्रियसखी ।
रामः - व्यक्तं नास्त्येव ।
कथमन्यथा वासन्त्यपि न पश्येत् ।
अपि खलु स्वप्न एष स्यात् ।
न चास्मि सुप्तः ।
कुतो रामस्य निद्रा ।
सर्वथापि स एवैष भगवाननेकवारपरिकल्पितो विप्रलम्भः पुनः पुनरनुबध्नाति माम् ।
सीता - मए एव्व दारुणाए विप्पलद्धो अज्जउत्तो ।
वासन्ती - देव, पश्य पश्य ।
पौलस्त्यस्य जटायुषा विघटितः कार्ष्णायसोऽयं रथ स्ते चैते पुरतः पिशाचवदनाः कङ्कालशेषाः खराः ।
खड्गच्छिन्नजटायुपक्षतिरितः सीतां चलन्तीं वहन्नन्तर्व्यापृतविद्युदम्बुद इव द्यामभ्युदस्थादरिः ॥४३॥
सीता - (सभयम् ।) अज्जउत्त, तादो वावादीअदि ।
ता परित्ताहि परित्ताहि ।
अहं वि अवहरिज्जामि ।
रामः - (सवेगमुत्थाय ।) आः पाप तातप्राणसीतापहारिन् लङ्कापते, क्व यास्यसि ।
वासन्ती - अयि देव राक्षसकुलप्रलयधूमकेतो, किमद्यापि ते मन्युवियषः ।
सीता - अह्महे, उब्भत्तह्मि ।
रामः - अन्य एवायमधुना विपर्ययो वर्तते ।
उपायानां भावादविरलविनोदव्यतिकरैर्विमर्दैर्वीराणां जनितजगदत्यद्भुतरसः ।
वियोगो मुग्धाक्ष्याः स खलु रिपुघातावधिरभूत्कटुस्तूष्णीं सह्यो निरवधिरयं तु प्रविलयः ॥४४॥
सीता - बहुमाणिदह्मि पुव्वविरहे ।
णिरवधित्ति हा हदह्मि ।
रामः - कष्टं भोः ।
व्यर्थं यत्र कपीन्द्रसख्यमपि मे वीर्यं हरीणां वृथा प्रज्ञा जाम्बवतो न यत्र न गतिः पुत्रस्य वायोरपि ।
मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिये क्वासि मे ॥४५॥
सीता - बहुमाणिदह्मि पुव्वविरहे ।
रामः - सखि वासन्ति, दुःखायैव सुहृदामिदानीं रामदर्शनम् ।
कियच्चिरं त्वा रोदयिष्यामि ।
तदनुजानीहि मां गमनाय ।
सीता - (सोद्वेगमोहं तमसामाश्लिष्य ।) हा भअवदि तमसे, गच्छदि दाणिं अज्जउत्तो किं करिस्सम् ।
(इति मूर्च्छति ।) तमसा - वत्से जानकि, समाश्वसिहि समाश्वसिहि ।
विधिस्तवानुकूलो भविष्यति ।
तदायुष्मतोः कुशलवयोर्वर्षर्द्धिमङ्गलानि सम्पादयितुं भागीरथीपदान्तिकमेव गच्छावः ।
सीता - भअवदि, पसीद ।
खणमेत्तं वि दुल्लहदंसणं पेक्खामि ।
रामः - अस्ति चेदानीमश्वमेधसहधर्मचारिणी मे ।
सीता - (साक्षेपम् ।) अज्जउत्त, का ।
वासन्ती - परिणीतमपि किम् ।
रामः - नहि नहि ।
हिरण्मयी सीताप्रतिकृतिः ।
सीता - (सोच्छ्वासास्रम् ।) अज्जउत्त, दाणिं सि तुमम् ।
अह्महे, उक्खाइदं दाणिं मे परिच्चाअसल्लं अज्जउत्तेन ।
रामः - तत्रापि तावद्बाष्पदिग्धं चक्षुर्विनोदयामि ।
सीता - धण्णा खु सा जा एव्वं अज्जउत्तेन बहुमण्णीअदि ।
जा एव्वं अज्जउत्तं विणोदयन्दी आसाबन्धणं खु जादा जीअलोअस्स ।
तमसा - (सस्मितस्नेहार्द्रं परिष्वज्य ।) अयि वत्से, एवमात्मा स्तूयते ।
सीता - (सलज्जम् ।) परिहसिदह्मि भअवदीए ।
वासन्ती - महानयं व्यतिकरोऽस्माकं प्रसादः ।
गमनं प्रति यथा कार्यहानिर्न भवति तथा कार्यम् ।
रामः - तथास्तु ।
सीता - पडिऊला दाणिं मे वासन्दी संवुत्ता ।
तमसा - वत्से, एहि गच्छावः ।
सीता - एव्वं करम्ह ।
तमसा - कथं वा गम्यते ।
यस्यास्तव प्रत्युप्तस्येव दयिते तृष्णादीर्घस्य चक्षुषः ।
मर्मच्छेदोपमैर्यत्नैः सन्निकर्षो निरुध्यते ॥४६॥
सीता - णमो सुकिदपुण्णजणदंसणिज्जाणं अज्जउत्तचलणकमलाणम् ।
(इति मूर्च्छति ।) तमसा - वत्से, समाश्वसिहि ।
सीता - (आश्वस्य ।) केच्चिरं वा मेहान्तरेण न पुण्णचन्ददंसणम् ।
तमसा - अहो संविधानकम् ।
एको रसः करुण एव निमित्तभेदाद्भिन्नः पृथक्पृथगिव श्रयते विवर्तान् ।
आवर्तबुद्बुदतरङ्गमयान्विकारानम्भो यथा सलिलमेव हि तत्समस्तम् ॥४७॥
रामः - विमानराज, इत इतः ।
(सर्वे उत्तिष्ठन्ति ।) तमसावासन्त्यौ - (सीतारामौ प्रति ।) अवनिरमरसिन्धुः सार्धमस्मद्विधाभिः स च कुलपतिराद्यश्छन्दसां यः प्रयोक्ता ।
स च मुनिरनुयातारुन्धतीको वसिष्ठस्तव वितरतु भद्रं भूयसे मङ्गलाय ॥४८॥
(इति निष्क्रान्ताः सर्वे ।) तृतीयोऽङ्कः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०३">
  <meta itemprop="description" content="तृतीयोऽङ्कः ।
(ततः प्रविशति नदीद्वयम् ।) एका - सखि मुरले, किमसि सम्भ्रान्तेव ।
मुरला - सखि तमसे, प्रेषितास्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुम् ।
जानास्येव यथा वधूपरित्यागात्प्रभृति ।
अनिर्भिन्नो गभीरत्वादन्तर्गूढघनव्यथः ।
पुटपाकप्रतीकाशो रामस्य करुणो रसः ॥१॥
तेन च तथाविधेष्टजनकष्टविनिपातजन्मना प्रकृष्टगद्गदेन दीर्घशोकसन्तानेन सम्प्रति परिक्षीणो रामभद्रः ।
तमवलोक्य कम्पितमिव कुसुमसमबन्धनं मे हृदयम् ।
अधुना च रामभद्रेण प्रतिनिवर्तमानेन नियतमेव पञ्चवटीवने वधूसहनिवासविस्रम्भसाक्षिणः प्रदेशा द्रष्टव्याः ।
तत्र च निसर्गधीरस्याप्येवंविधायामवस्थायामतिगम्भीराभोगशोकक्षोभसंवेगात्पदे पदे महाप्रमादानि शोकस्थानानि शङ्कनीयानि ।
तद्भगवति गोदावरि, त्वया तत्रभवत्या सावधानया भवितव्यम् ।
वीचीवातैः सीकरक्षोदशीतैराकर्षद्भिः पद्मकिञ्जल्कगन्धाम् ।
मोहे मोहे रामभद्रस्य जीवं स्वैरं स्वैरं प्रेरितैस्तर्पयेति ॥२॥
तमसा - उचितमेव दाक्षिण्यं स्नेहस्य ।
सञ्जीवनोपायस्तु मूलत एव रामभद्रस्य सन्निहितः ।
मुरला - कथमिव ।
तमसा - तत्सर्वं श्रूयताम् ।
अस्ति खलु वाल्मीकितपोवनोपकण्ठात्परित्यज्य निवृत्ते सति लक्ष्मणे सीता देवी प्राप्तप्रसववेदनमतिदुःखसंवेगादात्मानं गङ्गाप्रवाहे निक्षिप्तवती ।
तदैव तत्र दारकद्वयं च प्रसूता भगवतीभ्यां पृथ्वीभागीरथीभ्यामप्युभाभ्यामभ्युपपन्ना रसातलं च नीता स्तन्यत्यागात्परेण दारकद्वयं च तस्य प्राचेतसस्य महर्षेर्गङ्गादेव्या समर्पितं स्वयम् ।
मुरला - (सविस्मयम् ।) ईदृशानां विपाकोऽपि जायते परमाद्भुतः ।
यत्रोपकरणीभावमायात्येवंविधो जनः ॥३॥
तमसा - इदानीं तु शम्बूकवृत्तान्तेनानेन सम्भावितजनस्थानं रामभद्रं सरयूमुखादुपश्रुत्य भगवती भागीरथी यदेव लोपामुद्रया स्नेहादभिशङ्कितं तदेवाभिशङ्क्य सीतासमेता केनचिदिव गृहाचारव्यपदेशेन गोदावरीमुपागता ।
मुरला - सुष्ठु चिन्तितं भगवत्या भागीरथ्या ।
राजनीतिस्थितस्यास्य खलु तैश्च तैश्च जगतामाभ्युदयिकैः कार्यैर्व्याऽपृतस्य रामभद्रस्य नियताश्चित्तविक्षेपाः ।
अव्यग्रस्य पुनरस्य शोकमात्रद्वितीयस्य पञ्चवटीप्रवेशो महाननर्थ इति ।
कथं सीतया रामभद्रोऽयमाश्वासनीयः स्यात् ।
तमसा - भगवत्या भागीरथ्या “वत्से देवयजनसम्भवे सीते, अद्य खल्वायुष्मतोः कुशलवयोर्द्वादशस्य जन्मवत्सरस्य सङ्ख्यामङ्गलग्रन्थिरभिवर्तते ।
तदात्मनः पुराणश्वशुरमेतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तापचितैः पुष्पैरुपतिष्ठस्व ।
न त्वामवनिपृष्ठवर्तिनीमस्मत्प्रभावाद्वनदेवता अपि द्रक्ष्यन्ति किमुत मर्त्याः” इति ।
अहमप्याज्ञापिता “तमसे, त्वयि प्रकृष्टप्रेमैव वधूर्जानकी ।
अतस्त्वमेवास्याः प्रत्यनन्तरीभव” इति ।
साहमधुना यथादिष्टमनुतिष्ठामि ।
मुरला - अहमप्येतं वृत्तान्तं भगवत्यै लोपामुद्रायै निवेदयामि ।
रामभद्रोऽप्यागत एवेति तर्कयामि ।
तमसा - तदियं गोदावरीह्रदान्निर्गत्य - परिपाण्डुदुर्बलकपोलसुन्दरं दधती विलोलकबरीकमाननम् ।
करुणस्य मूर्तिरथवा शरीरिणी विरहव्यथेव वनमेति जानकी ॥४॥
मुरला - इयं हि सा किसलयमिव मुग्धं बन्धनाद्विप्रलूनं हृदयकमलशोषी दारुणो दीर्घशोकः ।
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम् ॥५॥
(इति परिक्रम्य निष्क्रान्ते ।) इति शुद्धविष्कम्भः ।
(नेपथ्ये ।) जात जात ।
(ततः प्रविशति पुष्पावचयव्यग्रा सकरुणौत्सुक्यमाकर्णयन्ती सीता ।) सीता - अम्हहे, जाणामि पिअसही वासन्दी व्याहरदित्ति ।
(पुनर्नेपथ्ये ।) सीतादेव्या स्वकरकलितैः सल्लकीपल्लवाग्रैरग्रे लोलः करिकलभको यः पुरा वर्धितोऽभूत् ।
सीता - किं तस्स ।
(पुनर्नेपथ्ये ।) वध्वा सार्धं पयसि विहरन्सोऽहमन्येन दर्पादुद्दामेन द्विरदपतिना सन्निपत्याभियुक्तः ॥६॥
सीता - (ससम्भ्रमं कतिचित्पदानि गत्वा ।) अज्जउत्त, परित्ताहि परित्ताहि मह पुत्तअम् ।
(विचिन्त्य ।) हद्धी हद्धी ।
ताइं एव्व चिरपरिइदाइं अक्खराइं पञ्चवटीदंसणेण मं मन्दभाइणिं अनुबन्धन्ति ।
हा अज्जउत्त ।
(इति मूर्च्छति ।) (प्रविश्य ।) तमसा - समाश्वसिहि समाश्वसिहि ।
(नेपथ्ये ।) विमानराज, अत्रैव स्थीयताम् ।
सीता - (समाध्वसोल्लासम् ।) अम्हहे, जलभरभरिअमेहमन्थरत्थणिअगम्भीरमंसलो कुदो णु भारईणिग्घोसो भरन्तकण्णविवरं मं वि मन्दभाइणिं झत्ति उस्सुआवेइ ।
तमसा - (सस्मितास्रम् ।) अयि वत्से, अपरिस्फुटनिक्वाणे कुतस्त्येऽपि त्वमीदृशी ।
स्तनयित्नोर्मयूरीव चकितोत्कण्ठितं स्थिता ॥७॥
सीता - भअवदि, किं भणासि अपरिप्फुडेत्ति ।
सरसञ्जोएण पच्चहिजाणामि णं अज्जउत्तेण एव्व एदं वाहरिदम् ।
तमसा - श्रूयते तपस्यतः किल शूद्रस्य दण्डधारणार्थमैक्ष्वाको राजा दण्डकारण्यमागत इति ।
सीता - दिट्टिआ अपरिवीणधम्मो सो राआ ।
(नेपथ्ये ।) यत्र द्रुमा अपि मृगा अपि बन्धवो मे यानि प्रियासहचरश्चिरमध्यवात्सम् ।
एतानि तानि बहुकन्दरनिर्झराणि गोदावरीपरिसरस्य गिरेस्तटानि ॥८॥
सीता - दिट्टिआ कहं पहादचन्दमण्डलापण्डरपरिक्खामदुब्दलेन आआरेण णिअसोम्हगम्भीराणुभावमेत्तपच्चहिजाज्जो एव्व अज्जउत्तो होदि ।
भअवदि तमसे, धारेहि मम् ।
(इति तमसामाश्लिष्य मूर्च्छति ।) तमसा - वत्से, समाश्वसिहि समाश्वसिहि ।
(नेपथ्ये ।) अनेन पञ्चवटीदर्शनेन ।
अन्तर्लीनस्य दुःखाग्नेरद्योद्दामं ज्वलिंष्यतः ।
उत्पीडा इव धूमस्य मोहः प्रागावृणोति माम् ॥९॥
हा प्रिये जानकि ।
तमसा - (स्वगतम् ।) इदं तावदाशङ्कितं गुरुजनेन ।
सीता - (समाश्वस्य ।) हा, कहं एदम् ।
(पुनर्नेपथ्ये ।) हा देवि दण्डकारण्यवासप्रियसखि विदेहराजपुत्रि ।
(इति मूर्च्छति ।) सीता - हद्धी हद्धी ।
मं मन्दभाइणिं वाहरिअ आमीलिदणेत्तणीलुप्पलो मुच्छिदो एव्व ।
हा, कहं धरणिपिट्ठे णिरुद्धणिस्सासणीसहं विपन्हत्थो ।
भअवदि तमसे, परित्ताएहि परित्ताएहि ।
जीवावेहि अज्जउत्तम् ।
(इति पादयोः पतति ।) तमसा - त्वमेव ननु कल्याणि सञ्जीवय जगत्पतिम् ।
प्रियस्पर्शो हि पाणिस्ते तत्रैष निरतो जनः ॥१०॥
सीता - जं होदु तं होदु ।
जह भअवई आणवेइ ।
(इति ससम्भ्रमं निष्क्रान्ता ।) (ततः प्रविशति भूम्यां निपतितः सास्रया सीतया स्पृश्यमानः साह्लादोच्छ्वासो रामः ।) सीता - (किञ्चित्सहर्षम् ।) जाणे उण पच्चाअदं विअ जीविअं तेल्लोकस्स ।
रामः - हन्त भोः, किमेतत् ।
आश्च्योतनं नु हरिचन्दनपल्लवानां निष्पीडितेन्दुकरकन्दलजो नु सेकः ।
आतप्तजीवितपुनः परितर्पणोऽयं सञ्जीवनौषधिरसो हृदि नु प्रसक्तः ॥११॥
अपि च ।
स्पर्शः पुरा परिचितो नियतं स एव सञ्जीवनश्च मनसः परितोषणश्च ।
सन्तापजः सपदि यः परिहृत्य मूर्च्छामानन्दनेन जडतां पुनरातनोति ॥१२॥
सीता - (ससाध्वसकरुणमुपसृत्य ।) एत्तिअं एव्व दाणिं मह बहुदरम् ।
रामः - (उपविश्य ।) न खलु वत्सलया देव्याभ्युपपन्नोऽस्मि ।
सीता - हद्धी हद्धी ।
किन्ति अज्जउत्तो मं णिन्दिस्सदि ।
रामः - भवतु ।
पश्यामि ।
सीता - भअवदि तमसे, ओसरह्म दावं ।
मं पेक्खिअ अणब्भणुण्णादेण सण्णिहाणेण राआ अहिअं कुपिस्सदि ।
तमसा - अयि वत्से, भागीरथीप्रसादाद्वनदेवतानामप्यदृश्यासि संवृत्ता ।
सीता - अत्थि खु एदम् ।
रामः - हा प्रिये जानकि ।
सीता - (ससाध्वसगद्गदम् ।) अज्जउत्त, असरिसं क्खु एदं इमस्स वुत्तन्दस्स ।
(सास्रम् ।) भअवदि, किन्ति वज्जमई जम्मन्तरेसु वि पुणो वि असम्भाविअदुल्लहदंसणस्स मं एव्व मन्दभाइणिं उद्दिसिअ एव्वं वच्छलस्स एव्वंवादिणो अज्जउत्तस्स उवरि णिरणुक्कोसा भविस्सम् ।
अहं एव्व एदस्स हिअअं जाणामि, मह एसो ।
रामः - (सर्वतोऽवलोक्य सनिर्वेदम् ।) हा, न किञ्चिदत्र ।
सीता - भअवदि, णिक्कारणपरिच्चैणो वि एदस्स दंसणेण एव्वंविधेण कीलिसी मे हिअआवत्था ।
तमसा - जानामि वत्से, जानामि ।
तटस्थं नैराश्यादपि च कलुषं विप्रियवशाद्वियोगे दीर्घेऽस्मिञ्झटितिघटनात्स्तम्भितमिव ।
प्रसन्नं सौजन्याद्दयितकरुणैर्गाढकरुणं द्रवीभूतं प्रेम्णा तव हृदयमस्मिन्क्षण इव ॥१३॥
रामः - देवि, प्रसाद इव मूर्तस्ते स्पर्शः स्नेहार्द्रशीतलः ।
अद्याप्यानन्दयति मां त्वं पुनः क्वासि नन्दिनि ॥१४॥
सीता - एदे क्खु अगाधमाणसदंसिदसिणेहसम्भारा आणन्दणिस्सन्दिणो सुहामआ अज्जउत्तस्स उल्लावा ।
जाणे पच्चएण णिक्कालणपरिच्चाअसल्लिदोवि बहुमदो मह जम्मलाहो ।
रामः - अथवा कुतः प्रियतमा ।
नूनं सङ्कल्पाभ्यासपाटवोपादान एष भ्रमो रामभद्रस्य ।
(नेपथ्ये ।) अहो, महान्प्रमादः प्रमादः ।
(“सीतादेव्याः स्वकरकलितैः” इत्यर्धं पठ्यते ।) रामः - (सकरुणौत्सुक्यम् ।) किं तस्य ।
(पुनर्नेपथ्ये ।) (“वध्वा सार्धं” इत्युत्तरार्धं पठ्यते ।) सीता - को दाणिं अभिजुज्जै ।
रामः - क्वासौ दुरात्मा यः प्रियायाः पुत्रं वधूद्वितीयमभिभवति ।
(इत्युत्तिष्ठति ।) (प्रविश्य ।) वासन्तिका - (सम्भ्रान्ता ।) देव, त्वर्यताम् ।
सीता - हा कहं मे पिअसही वासन्तिआ ।
रामः - कथं देव्या, प्रियसखी वासन्तिका ।
वासन्तिका - देवः त्वर्यतां त्वर्यताम् ।
इतो जटायुशिखरस्य दक्षिणेन सीतातीर्थेन गोदावरीमवतीर्य सम्भावयतु देव्याः पुत्रकं देवः ।
सीता - हा ताद जडाओ, सुण्णं तुए विणा इदं जणट्ठाणम् ।
रामः - अहह हृदयमर्मच्छिदः खल्वमी कथोद्धाताः ।
वासन्ती - इत इतो देवः ।
सीता - भअवदि, सच्चं एव्व वणदेवदावि मं ण पेक्खदि ।
तमसा - अयि वत्से, सर्वदेवताभ्यः प्रकृष्टतममैश्वर्यं मन्दाकिन्याः ।
तत्किमिति विशङ्कसे ।
सीता - तदो अणुसरह्म ।
(इति परिक्रामति ।) रामः - भगवति गोदावरि, नमस्ते ।
वासन्ती - (निरूप्य ।) देव, मोदस्व विजयिना वधूद्वितीयेन देव्याः पुत्रकेण ।
रामः - विजयतामायुष्मान् ।
सीता - अह्महे ईदिसो मे पुत्तओ संवुत्तो ।
रामः - हा देवि, दिष्ट्या वर्धसे ।
येनोद्गच्छद्बिसकिसलयस्निग्धदन्ताङ्कुरेण व्याकृष्टस्ते सुतनु लवलीपल्लवः कर्णमूलात् ।
सोऽयं पुत्रस्तव मदमुचां वारणानां विजेता यत्कल्याणं वयसि तरुणे भाजनं तस्य जातः ॥१५॥
सीता - अविउत्तो दाणिं दीहाऊ इमाए सोह्मतादंसणाए होदु ।
रामः - सखि वासन्तिके, पश्य पश्य ।
कान्तानुवृत्तिचातुर्यमपि शिक्षितं वत्सेन ।
लीलोत्खातमृणालकाण्डकवलच्छेदेषु सम्पादिताः पुष्यत्पुष्करवासितस्य पयसो गण्डूषसङ्क्रान्तयः ।
सेकः शीकरिणा करेण विहितः कामं विरामे पुनर्यत्स्नेहादनरालनालनलिनीपत्रातपत्रं धृतम् ॥१६॥
सीता - भअवदि तमसे, अयं दाव ईरिसो जादो ।
दे उण ण आणामि एत्तिएण कालेण कुसलवा कीरिसा संवुत्तेत्ति ।
तमसा - यादृशोऽयं तादृशौ तावपि ।
सीता - ईरिसंह्मि मन्दभाइणी जाए ण केवलं अज्जउत्तविरहो पुत्तविरहो वि ।
तमसा - भवितव्यतेयमीदृशी ।
सीता - किंवा मए पसूदाए जेण एआरिसं मह पुत्तआणं ईसिविरलधवलदसणकुह्मलुज्जलं अणुबद्धमुद्धकाअलीविहसिदं णिच्चुज्जलं मुहपुण्डरीअजुअलं ण परिचुम्बिअं अज्जउत्तेन ।
तमसा - अस्तु देवताप्रसादात् ।
सीता - भअवदि तमसे, एदिणा अवच्चसंसुमरणेण उस्ससिदपण्हुदत्थणी दाणिं वच्चाणं पिदुणो सण्णिहाणेन खणमेत्तं संसारिणी संवुत्तह्मि ।
तमसा - किमत्रोच्यते ।
प्रसवः खलु प्रकृष्टपर्यन्तः स्नेहस्य ।
परं चैतदन्योन्यसंश्लेषणं पित्रोः अन्तःकरणतत्त्वस्य दम्पत्योः स्नेहसंश्रवात् ।
आनन्दग्रन्थिरेकोऽयमपत्यमिति पठ्यते ॥१७॥
वासन्ती - इतोऽपि देवः पश्यतु ।
अनुदिवसमवर्धयत्प्रिया ते यमचिरनिर्गतमुग्धलोलबर्हम् ।
मणिमुकुट इवोच्छिखः कदम्बे नदति स एष वधूसखः शिखण्डी ॥१८॥
सीता - (सकौतुकस्नेहास्रम् ।) एसो सो ।
रामः - मोदस्व वत्स ।
वयमद्य वर्धामहे ।
सीता - एव्वं होदु ।
रामः - भ्रमिषु कृतपुटान्तर्मण्डलावृत्तिचक्षुःप्रचलितचटुलभ्रूताण्डवैर्मण्डयन्त्या ।
करकिसलयतालैर्मुग्धया नर्त्यमानं सुतमिव मनसा त्वां वत्सलेन स्मरामि ॥१९॥
हन्त, तिर्यञ्चोऽपि परिचयमनुरुन्धन्ते ।
कतिपयकुसुमोद्गमः कदम्बः प्रियतमया परिवर्धितोऽयमासीत् ।
सीता - (सास्रम् ।) सुष्ठु पच्चहिजाणिदं अज्जउत्तेण ।
रामः - स्मरति गिरिमयूर एष देव्याः स्वजन इवात्र यतः प्रमोदमेति ॥२०॥
वासन्ती - अत्र तावदासनपरिग्रहं करोतु देवः ।
एतत्तु देवस्याश्रमम् ।
(राम उपविशति ।) वासन्ती - नीरन्ध्रबालकदलीवनमध्यवर्ति कान्तासखस्य शयनीयशिलातलं ते ।
अत्र स्थिता तृणमदाद्वनगोचरेभ्यः सीता ततो हरिणकैर्न विमुच्यते स्म ॥२१॥
रामः - इदमशक्यं द्रष्टुम् ।
(इत्यन्यतो रुदन्नुपविशति ।) सीता - सहि वासन्ति, किं तुए किदं अज्जउत्तस्स मह अ एदं दंसअन्तीए ।
हद्धी हद्धी ।
सो एव्व अज्जउत्तो ।
तं एव्व पञ्चवडीवणम् ।
सा एव्व पिअसही वासन्दिआ ।
दे एव्व विविहविस्सम्भसक्खिणो गोदावरीकाणणुद्देसा ।
दे एव्व जादणिव्विसेसा मिअपक्खिणो पाअवा अ ।
मह उण मन्दभाइणीए दीसन्तं वि सव्वं एव्व एदं णत्थि ।
ईरिसो जीवलोअस्स परिणामो संवुत्तो ।
वासन्ती - सखि सीते, कथं न पश्यसि रामभद्रस्यावस्थाम् ।
नवकुवलयस्निग्धैरङ्गैर्ददन्नयनोत्सवं सततमपि नः स्वेच्छादृश्यो नवो नव एव सः ।
विकलकरणः पाण्डुच्छायः शुचा परिदुर्बलः कथमपि स इत्युन्नेतव्यस्तथापि दृशोः प्रियः ॥२२॥
सीता - सहि, पेक्खामि ।
तमसा - पश्य प्रियं भूयः ।
सीता - हा देव्व, एसो मए विणा अहंवि एदेण विणेत्ति केण सम्भाविदं आसि ।
ता मुहुत्तमेत्तं जम्मन्तरादोवि दुल्लहलद्धदंसणं बाहसलिलन्तरेषु पेक्खामि दाव वच्चलं अज्जउत्तम् ।
(इति पश्यन्ती स्थिता ।) तमसा - (परिष्वज्य सास्रम् ।) विलुलितमतिपूरैर्बाष्पमानन्दशोकप्रभवमवसृजन्ती पक्ष्मलोत्तानदीर्घा ।
स्नपयति हृदयेशं स्नेहनिष्यन्दिनी ते धवलमधुरमुग्धा दुग्धकुल्येव दृष्टिः ॥२३॥
वासन्ती - ददतु तरवः पुष्पैरर्घ्यं फलैश्च मधुश्च्युतः स्फुटितकमलामोदप्रायाः प्रवान्तु वनानिलाः ।
कमलविरलं रज्यत्कण्ठाः क्वणन्तु शकुन्तयः पुनरिदमयं देवो रामः स्वयं वनमागतः ॥२४॥
रामः - एहि सखि वासन्ति, नन्वितः स्थीयताम् ।
वासन्ती - (उपविश्य सास्रम् ।) महाराज, अपि कुशलं कुमारलक्ष्मणस्य ।
रामः - (अनाकर्णनमभिनीय ।) करकमलवितीर्णैरम्बुनीवारशष्पैस्तरुशकुनिकुरङ्गान्मैथिली यानपुष्यत् ।
भवति मम विकारस्तेषु दृष्टेषु कोऽपि द्रव इव हृदयस्य प्रस्रवोद्भेदयोग्यः ॥२५॥
वासन्ती - महाराज, ननु कुशलं पृच्छामि कुमारलक्ष्मणस्येति ।
रामः - (आत्मगतम् ।) अये, महाराजेति निष्प्रणयमामन्त्रणपदम् ।
सौमित्रिमात्रके बाष्पस्खलिताक्षरः कुशलप्रश्नः ।
तथा मन्ये विदितसीतावृत्तान्तेयमिति ।
(प्रकाशम् ।) आः, कुशलं कुमारलक्ष्मणस्य ।
वासन्ती - (रुदति ।) अयि देव, किं परं दारुणः खल्वसि ।
सीता - सहि वासन्ति, किं तुमं एव्वंवादिणी होसि ।
पूआरुहो सव्वस्स अज्जउत्तो विसेसदो मह पिअसहीए ।
वासन्ती - त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे ।
इत्यादिभिः प्रियशतैरनुरुध्य मुग्धां तामेव शान्तमथवा किमतःपरेण ॥२६॥
(इति मुह्यति ।) तमसा - स्थाने वाक्यनिवृत्तिर्मोहश्च ।
रामः - सखि, समाश्वसिहि समाश्वसिहि ।
वासन्ती - (समाश्वस्य ।) तत्किमिदमकार्यमनुष्ठितं देवेन ।
सीता - सहि वासन्दि, विरम विरम ।
रामः - लोको न मृष्यतीति ।
वासन्ती - कस्य हेतोः ।
रामः - स एव जानाति किमपि ।
तमसा - चिरादुपालम्भः ।
वासन्ती - अयि कठोर यशः किल ते प्रियं किमयशो ननु घोरमतः परम् ।
किमभवद्विपिने हरिणीदृशः कथय नाथ कथं बत मन्यसे ॥२७॥
सीता - सहि वासन्दि, तुमं एव्व दारुणा कठोरा अ ।
जा एव्वं पलवन्तं पलावेसि ।
तमसा - प्रणय एवं व्याहरति शोकश्च ।
रामः - सखि, किमत्र मन्तव्यम् ।
त्रस्तैकहायनकुरङ्गविलोलदृष्टेस्तस्याः परिस्फुरितगर्भभरालसायाः ।
ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्ता ॥२८॥
सीता - अज्जउत्त, धरामि एसा धरामि ।
रामः - हा प्रिये जानकि, क्वासि ।
सीता - हद्धी हद्धी ।
अण्णो विअ अज्जउत्तो पमुक्ककण्ठं परुण्णो होदि ।
तमसा - वत्से, साम्प्रतिकमेवैतत् ।
कर्तव्यानि खलु दुःखितैर्दुःखनिर्धारणानि ।
पूरोत्पीडे तटाकस्य परीवाहः प्रतिक्रिया ।
शोकक्षोभे च हृदयं प्रलापैरवधार्यते ॥२९॥
विशेषतो रामभद्रस्य बहुप्रकारकष्टो जीवलोकः ।
इदं विश्वं पाल्यं विधिवदभियुक्तेन मनसा प्रियाशोकं जीवं कुसुममिव धर्मो ग्लपयति ।
स्वयं कृत्वा त्यागं विलपनविनोदोऽप्यसुलभस्तदद्याप्युच्छ्वासो भवति ननु लाभो हि रुदितम् ॥३०॥
रामः - कष्टं भोः, कष्टम् ।
दलति हृदयं शोकोद्वेगाद्द्विधा तु न भिद्यते वहति विकलः कायो मोहं न मुञ्चति चेतनाम् ।
ज्वलयति तनूमन्तर्दाहः करोति न भस्मसात्प्रहरति विधिर्मर्मच्छेदी न कृन्तति जीवितम् ॥३१॥
हे भगवन्तः पौरजानपदाः, न किल भवतां देव्याः स्थानं गृहेऽभिमतं ततस्तृणमिव वने शून्ये त्यक्ता न चाप्यनुशोचिता ।
चिरपरिचितास्ते ते भावास्तथा द्रवयन्ति मामिदमशरणैरद्यास्माभिः प्रसीदत रुद्यते ॥३२॥
वासन्ती - (स्वगतम् ।) अतिगभीरमापूरणं मन्युभारस्य ।
(प्रकाशम् ।) देव, अतिक्रान्ते धैर्यमवलम्ब्यताम् ।
रामः - किमुच्यते धैर्यमिति ।
देव्या शून्यस्य जगतो द्वादशः परिवत्सरः ।
प्रणष्टमिव नामापि न च रामो न जीवति ॥३३॥
सीता - ओहरामि अ मोहिआ विअ एदेहिं अज्जउत्तस्स पिअवअणेहिं ।
तमसा - एवमेव वत्से, नैताः प्रियतमा वाचः स्नेहार्द्राः शोकदारुणाः ।
एतास्ता मधुनो धाराः श्च्योतन्ति सविषास्त्वयि ॥३४॥
रामः - अयि वासन्ति, मया खलु यथा तिरश्चीनमलातशल्यं प्रत्युप्तमन्तः सविषश्च दन्तः ।
तथैव तीव्रो हृदि शोकशङ्कुर्मर्माणि कृन्तन्नपि किं न सोढः ॥३५॥
सीता - एव्वंवि मन्दभाइणी अहं जा पुणो आआसआरिणी अज्जउत्तस्स ।
रामः - एवमतिगूढस्तम्भितान्तःकरणस्यापि मम संस्तुतवस्तुदर्शनादद्यायमावेगः ।
तथाहि ।
वेलोल्लोलक्षुभितकरुणोज्जृम्भणस्तम्भनार्थं यो यो यत्नः कथमपि समाधीयते तं तमन्तः ।
हित्वा भित्वा प्रसरति बलात्कोऽपि चेतोविकारस्तोयस्येवाप्रतिहतरयः सैकतं सेतुमोघः ॥३६॥
सीता - अज्जउत्तस्स एदिणा दुव्वारदारुणारम्भेण दुःखसञ्जोएण परिमुसिअणिअदुःखं पमुक्कजीविअं मे हिअअं फुडै ।
वासन्ती - (स्वगतम् ।) कष्टमत्यासक्तो देवः ।
तदाक्षिपामि तावत् ।
(प्रकाशम् ।) चिरपरिचितामिदानीं जनस्थानाभोगानवलोकनेन मानयतु देवः ।
रामः - एवमस्तु ।
(इत्युत्थाय परिक्रामति ।) सीता - सन्दीवण एव्व दुःखस्स पिअसहीए विणोदणोवाओ त्तितक्केमि ।
वासन्ती - देव देव, अस्मिन्नेव लतागृहे त्वमभवस्तन्मार्गदत्तेक्षणः सा हंसैः कृतकौतुका चिरमभूद्गोदावरीसैकते ।
आयान्त्या परिदुर्मनायितमिव त्वां वीक्ष्य बद्धस्तया कातर्यादरविन्दकुड्मलनिभो मुङ्धः प्रणामाञ्जलिः ॥३७॥
सीता - दालुणासि वासन्ति, दालुणासि ।
जा एदेहिं हिअअमम्मुग्घाडिअसल्लसङ्घट्टनेहिं पुणोपुणोवि मं मन्दभाइणिं अज्जउत्तं अ सुमरावेसि ।
रामः - अयि चण्डि जानकि, इतस्ततो दृश्यसे नानुकम्पसे ।
हा हा देवि स्फुटति हृदयं ध्वंसते देहबन्धः शून्यं मन्ये जगदविरलज्वालमन्तर्ज्वलामि ।
सीदन्नन्धे तमसि विधुरो मज्जतीवान्तरात्मा विश्वङ्मोहः स्थगयति कथं मन्दभाग्यः करोमि ॥३८॥
(इति मूर्च्छति ।) सीता - हद्धी हद्धी ।
पुणोवि मुद्धो अज्जउत्तो ।
वासन्ती - देव, समाश्वसिहि समाश्वसिहि ।
सीता - अज्जउत्त, मं मन्दभाइणिं उद्दिसिअ सअलजीवलोअमङ्गलिअजम्मलाहस्स दे वारंवारं संसैदजीविअदालुणो दशापरिणामो त्ति हा हदह्मि ।
(इति मूर्च्छति ।) तमसा - वत्से, समाश्वसिहि समाश्वसिहि ।
पुनस्ते पाणिस्पर्शो रामभद्रस्य जीवनोपायः ।
वासन्ती - कथमद्यापि नोच्छ्वसिति ।
हा प्रियसखि सीते, क्वासि ।
सम्भावयात्मनो जीवितेश्वरम् ।
(सीता ससम्भ्रममुपसृत्य हृदि ललाटे च स्पृशति ।) वासन्ती - दिष्ट्या प्रत्यापन्नचेतनो रामभद्रः ।
रामः - आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।
संस्पर्शः पुनरपि जीवयन्नकस्मादानन्दादपरमिवादधाति मोहम् ॥३९॥
(सानन्दमुन्मीलिताक्ष एव ।) सखि वासन्ति, दिष्ट्या वर्धसे ।
वासन्ती - कथमिव ।
रामः - सखि, किमन्यत् ।
पुनरपि प्राप्ता जानकी ।
वासन्ती - अयि देव रामभद्र, क्व सा ।
रामः - (स्पर्शसुखमभिनीय ।) पश्य नन्वियं पुरत एव ।
वासन्ती - अयि देव रामभद्र, किमिति मर्मच्छेददारुणैरतिप्रलापैः प्रियसखीविपत्तिदुःखदग्धामपि मां पुनः पुनर्मन्दभाग्यां दहसि ।
सीता - ओसरिदुं इच्छम्मि ।
एसो उण चिरप्पणअसम्भारसोम्मसीअलेण अज्जउत्तप्परिसेण दीहदारुणंवि झत्ति सन्दावं उल्लाहअन्तेण वज्जलेहोवणद्धो विअ परिअद्धवावारो आसञ्जिओ विअ मे अग्गहत्थो ।
रामः - सखि, कुतः प्रलापः ।
गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः ।
सीता - अज्जउत्त, सो एव्व दाणिंसि तुमम् ।
रामः - स एवायं तस्यास्तदितरकरौपम्यसुभगो मया लब्धः पाणिर्ललितलवलीकन्दलनिभः ॥४०॥
(इति गृह्णाति ।) सीता - हद्धी हद्धी ।
अज्जउत्तप्परिसमोहिदाए पमादो मे संवुत्तो ।
रामः - सखि वासन्ति, आनन्दमीलितः प्रियास्पर्शसाध्वसेन परवानस्मि ।
तत्त्वमपि धारय माम् ।
वासन्ती - कष्टमुन्माद एव ।
(सीता ससम्भ्रमं हस्तमाक्षिप्यापसर्पति ।) रामः - धिक् प्रमादः ।
करपल्लवः स तस्याः सहसैव जडो जडात्परिभ्रष्टः ।
परिकम्पिनः प्रकम्पी करान्मम स्विद्यतः स्विद्यन् ॥४१॥
सीता - हद्धी हद्धी ।
अज्जवि अणुबद्धबहुघुम्मन्तवेअणं ण सण्ठावेमि अत्ताणम् ।
तमसा - (सस्नेहकौतुकस्मितं निर्वर्ण्य ।) सस्वेदरोमाञ्चितकम्पिताङ्गी जाता प्रियस्पर्शसुखेन वत्सा ।
मरुन्नवाम्भःपरिधूतसिक्ता कदम्बयष्टिः स्फुटकोरकेव ॥४२॥
सीता - (स्वगतम् ।) अवसेन एदेण अत्ताणएण लज्जाविदह्मि भअवदीए तमसाये ।
किन्ति किल एसा मण्णिस्सदि एसो परिच्चाओ एसो अहिसङ्गेत्ति ।
रामः - (सर्वतोऽवलोक्य ।) हा कथं नास्त्येव ।
नन्वकरुणे वैदेहि ।
सीता - अकरुणह्मि जा एव्वंविहं तुमं पेक्खन्दी एव जीवेमि ।
रामः - क्वासि प्रिये ।
देवि, प्रसीद प्रसीद ।
न मामेवंविधं परित्यक्तुमर्हसि ।
सीता - अयि अज्जउत्त, विप्पदीवं विअ ।
वासन्ती - देव, प्रसीद प्रसीद ।
स्वेनैव लोकोत्तरेण धैर्येण संस्तम्भयातिभूमिं गतमात्मानम् ।
कुत्र मे प्रियसखी ।
रामः - व्यक्तं नास्त्येव ।
कथमन्यथा वासन्त्यपि न पश्येत् ।
अपि खलु स्वप्न एष स्यात् ।
न चास्मि सुप्तः ।
कुतो रामस्य निद्रा ।
सर्वथापि स एवैष भगवाननेकवारपरिकल्पितो विप्रलम्भः पुनः पुनरनुबध्नाति माम् ।
सीता - मए एव्व दारुणाए विप्पलद्धो अज्जउत्तो ।
वासन्ती - देव, पश्य पश्य ।
पौलस्त्यस्य जटायुषा विघटितः कार्ष्णायसोऽयं रथ स्ते चैते पुरतः पिशाचवदनाः कङ्कालशेषाः खराः ।
खड्गच्छिन्नजटायुपक्षतिरितः सीतां चलन्तीं वहन्नन्तर्व्यापृतविद्युदम्बुद इव द्यामभ्युदस्थादरिः ॥४३॥
सीता - (सभयम् ।) अज्जउत्त, तादो वावादीअदि ।
ता परित्ताहि परित्ताहि ।
अहं वि अवहरिज्जामि ।
रामः - (सवेगमुत्थाय ।) आः पाप तातप्राणसीतापहारिन् लङ्कापते, क्व यास्यसि ।
वासन्ती - अयि देव राक्षसकुलप्रलयधूमकेतो, किमद्यापि ते मन्युवियषः ।
सीता - अह्महे, उब्भत्तह्मि ।
रामः - अन्य एवायमधुना विपर्ययो वर्तते ।
उपायानां भावादविरलविनोदव्यतिकरैर्विमर्दैर्वीराणां जनितजगदत्यद्भुतरसः ।
वियोगो मुग्धाक्ष्याः स खलु रिपुघातावधिरभूत्कटुस्तूष्णीं सह्यो निरवधिरयं तु प्रविलयः ॥४४॥
सीता - बहुमाणिदह्मि पुव्वविरहे ।
णिरवधित्ति हा हदह्मि ।
रामः - कष्टं भोः ।
व्यर्थं यत्र कपीन्द्रसख्यमपि मे वीर्यं हरीणां वृथा प्रज्ञा जाम्बवतो न यत्र न गतिः पुत्रस्य वायोरपि ।
मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिये क्वासि मे ॥४५॥
सीता - बहुमाणिदह्मि पुव्वविरहे ।
रामः - सखि वासन्ति, दुःखायैव सुहृदामिदानीं रामदर्शनम् ।
कियच्चिरं त्वा रोदयिष्यामि ।
तदनुजानीहि मां गमनाय ।
सीता - (सोद्वेगमोहं तमसामाश्लिष्य ।) हा भअवदि तमसे, गच्छदि दाणिं अज्जउत्तो किं करिस्सम् ।
(इति मूर्च्छति ।) तमसा - वत्से जानकि, समाश्वसिहि समाश्वसिहि ।
विधिस्तवानुकूलो भविष्यति ।
तदायुष्मतोः कुशलवयोर्वर्षर्द्धिमङ्गलानि सम्पादयितुं भागीरथीपदान्तिकमेव गच्छावः ।
सीता - भअवदि, पसीद ।
खणमेत्तं वि दुल्लहदंसणं पेक्खामि ।
रामः - अस्ति चेदानीमश्वमेधसहधर्मचारिणी मे ।
सीता - (साक्षेपम् ।) अज्जउत्त, का ।
वासन्ती - परिणीतमपि किम् ।
रामः - नहि नहि ।
हिरण्मयी सीताप्रतिकृतिः ।
सीता - (सोच्छ्वासास्रम् ।) अज्जउत्त, दाणिं सि तुमम् ।
अह्महे, उक्खाइदं दाणिं मे परिच्चाअसल्लं अज्जउत्तेन ।
रामः - तत्रापि तावद्बाष्पदिग्धं चक्षुर्विनोदयामि ।
सीता - धण्णा खु सा जा एव्वं अज्जउत्तेन बहुमण्णीअदि ।
जा एव्वं अज्जउत्तं विणोदयन्दी आसाबन्धणं खु जादा जीअलोअस्स ।
तमसा - (सस्मितस्नेहार्द्रं परिष्वज्य ।) अयि वत्से, एवमात्मा स्तूयते ।
सीता - (सलज्जम् ।) परिहसिदह्मि भअवदीए ।
वासन्ती - महानयं व्यतिकरोऽस्माकं प्रसादः ।
गमनं प्रति यथा कार्यहानिर्न भवति तथा कार्यम् ।
रामः - तथास्तु ।
सीता - पडिऊला दाणिं मे वासन्दी संवुत्ता ।
तमसा - वत्से, एहि गच्छावः ।
सीता - एव्वं करम्ह ।
तमसा - कथं वा गम्यते ।
यस्यास्तव प्रत्युप्तस्येव दयिते तृष्णादीर्घस्य चक्षुषः ।
मर्मच्छेदोपमैर्यत्नैः सन्निकर्षो निरुध्यते ॥४६॥
सीता - णमो सुकिदपुण्णजणदंसणिज्जाणं अज्जउत्तचलणकमलाणम् ।
(इति मूर्च्छति ।) तमसा - वत्से, समाश्वसिहि ।
सीता - (आश्वस्य ।) केच्चिरं वा मेहान्तरेण न पुण्णचन्ददंसणम् ।
तमसा - अहो संविधानकम् ।
एको रसः करुण एव निमित्तभेदाद्भिन्नः पृथक्पृथगिव श्रयते विवर्तान् ।
आवर्तबुद्बुदतरङ्गमयान्विकारानम्भो यथा सलिलमेव हि तत्समस्तम् ॥४७॥
रामः - विमानराज, इत इतः ।
(सर्वे उत्तिष्ठन्ति ।) तमसावासन्त्यौ - (सीतारामौ प्रति ।) अवनिरमरसिन्धुः सार्धमस्मद्विधाभिः स च कुलपतिराद्यश्छन्दसां यः प्रयोक्ता ।
स च मुनिरनुयातारुन्धतीको वसिष्ठस्तव वितरतु भद्रं भूयसे मङ्गलाय ॥४८॥
(इति निष्क्रान्ताः सर्वे ।) तृतीयोऽङ्कः ।">
  <meta itemprop="wordCount" content="2827">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="तृतीयोऽङ्कः ।
(ततः प्रविशति नदीद्वयम् ।) एका - सखि मुरले, किमसि सम्भ्रान्तेव ।
मुरला - सखि तमसे, प्रेषितास्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुम् ।
जानास्येव यथा वधूपरित्यागात्प्रभृति ।
अनिर्भिन्नो गभीरत्वादन्तर्गूढघनव्यथः ।
पुटपाकप्रतीकाशो रामस्य करुणो रसः ॥१॥
तेन च तथाविधेष्टजनकष्टविनिपातजन्मना प्रकृष्टगद्गदेन दीर्घशोकसन्तानेन सम्प्रति परिक्षीणो रामभद्रः ।
तमवलोक्य कम्पितमिव कुसुमसमबन्धनं मे हृदयम् ।
अधुना च रामभद्रेण प्रतिनिवर्तमानेन नियतमेव पञ्चवटीवने वधूसहनिवासविस्रम्भसाक्षिणः प्रदेशा द्रष्टव्याः ।
तत्र च निसर्गधीरस्याप्येवंविधायामवस्थायामतिगम्भीराभोगशोकक्षोभसंवेगात्पदे पदे महाप्रमादानि शोकस्थानानि शङ्कनीयानि ।
तद्भगवति गोदावरि, त्वया तत्रभवत्या सावधानया भवितव्यम् ।
वीचीवातैः सीकरक्षोदशीतैराकर्षद्भिः पद्मकिञ्जल्कगन्धाम् ।
मोहे मोहे रामभद्रस्य जीवं स्वैरं स्वैरं प्रेरितैस्तर्पयेति ॥२॥
तमसा - उचितमेव दाक्षिण्यं स्नेहस्य ।
सञ्जीवनोपायस्तु मूलत एव रामभद्रस्य सन्निहितः ।
मुरला - कथमिव ।
तमसा - तत्सर्वं श्रूयताम् ।
अस्ति खलु वाल्मीकितपोवनोपकण्ठात्परित्यज्य निवृत्ते सति लक्ष्मणे सीता देवी प्राप्तप्रसववेदनमतिदुःखसंवेगादात्मानं गङ्गाप्रवाहे निक्षिप्तवती ।
तदैव तत्र दारकद्वयं च प्रसूता भगवतीभ्यां पृथ्वीभागीरथीभ्यामप्युभाभ्यामभ्युपपन्ना रसातलं च नीता स्तन्यत्यागात्परेण दारकद्वयं च तस्य प्राचेतसस्य महर्षेर्गङ्गादेव्या समर्पितं स्वयम् ।
मुरला - (सविस्मयम् ।) ईदृशानां विपाकोऽपि जायते परमाद्भुतः ।
यत्रोपकरणीभावमायात्येवंविधो जनः ॥३॥
तमसा - इदानीं तु शम्बूकवृत्तान्तेनानेन सम्भावितजनस्थानं रामभद्रं सरयूमुखादुपश्रुत्य भगवती भागीरथी यदेव लोपामुद्रया स्नेहादभिशङ्कितं तदेवाभिशङ्क्य सीतासमेता केनचिदिव गृहाचारव्यपदेशेन गोदावरीमुपागता ।
मुरला - सुष्ठु चिन्तितं भगवत्या भागीरथ्या ।
राजनीतिस्थितस्यास्य खलु तैश्च तैश्च जगतामाभ्युदयिकैः कार्यैर्व्याऽपृतस्य रामभद्रस्य नियताश्चित्तविक्षेपाः ।
अव्यग्रस्य पुनरस्य शोकमात्रद्वितीयस्य पञ्चवटीप्रवेशो महाननर्थ इति ।
कथं सीतया रामभद्रोऽयमाश्वासनीयः स्यात् ।
तमसा - भगवत्या भागीरथ्या “वत्से देवयजनसम्भवे सीते, अद्य खल्वायुष्मतोः कुशलवयोर्द्वादशस्य जन्मवत्सरस्य सङ्ख्यामङ्गलग्रन्थिरभिवर्तते ।
तदात्मनः पुराणश्वशुरमेतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तापचितैः पुष्पैरुपतिष्ठस्व ।
न त्वामवनिपृष्ठवर्तिनीमस्मत्प्रभावाद्वनदेवता अपि द्रक्ष्यन्ति किमुत मर्त्याः” इति ।
अहमप्याज्ञापिता “तमसे, त्वयि प्रकृष्टप्रेमैव वधूर्जानकी ।
अतस्त्वमेवास्याः प्रत्यनन्तरीभव” इति ।
साहमधुना यथादिष्टमनुतिष्ठामि ।
मुरला - अहमप्येतं वृत्तान्तं भगवत्यै लोपामुद्रायै निवेदयामि ।
रामभद्रोऽप्यागत एवेति तर्कयामि ।
तमसा - तदियं गोदावरीह्रदान्निर्गत्य - परिपाण्डुदुर्बलकपोलसुन्दरं दधती विलोलकबरीकमाननम् ।
करुणस्य मूर्तिरथवा शरीरिणी विरहव्यथेव वनमेति जानकी ॥४॥
मुरला - इयं हि सा किसलयमिव मुग्धं बन्धनाद्विप्रलूनं हृदयकमलशोषी दारुणो दीर्घशोकः ।
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम् ॥५॥
(इति परिक्रम्य निष्क्रान्ते ।) इति शुद्धविष्कम्भः ।
(नेपथ्ये ।) जात जात ।
(ततः प्रविशति पुष्पावचयव्यग्रा सकरुणौत्सुक्यमाकर्णयन्ती सीता ।) सीता - अम्हहे, जाणामि पिअसही वासन्दी व्याहरदित्ति ।
(पुनर्नेपथ्ये ।) सीतादेव्या स्वकरकलितैः सल्लकीपल्लवाग्रैरग्रे लोलः करिकलभको यः पुरा वर्धितोऽभूत् ।
सीता - किं तस्स ।
(पुनर्नेपथ्ये ।) वध्वा सार्धं पयसि विहरन्सोऽहमन्येन दर्पादुद्दामेन द्विरदपतिना सन्निपत्याभियुक्तः ॥६॥
सीता - (ससम्भ्रमं कतिचित्पदानि गत्वा ।) अज्जउत्त, परित्ताहि परित्ताहि मह पुत्तअम् ।
(विचिन्त्य ।) हद्धी हद्धी ।
ताइं एव्व चिरपरिइदाइं अक्खराइं पञ्चवटीदंसणेण मं मन्दभाइणिं अनुबन्धन्ति ।
हा अज्जउत्त ।
(इति मूर्च्छति ।) (प्रविश्य ।) तमसा - समाश्वसिहि समाश्वसिहि ।
(नेपथ्ये ।) विमानराज, अत्रैव स्थीयताम् ।
सीता - (समाध्वसोल्लासम् ।) अम्हहे, जलभरभरिअमेहमन्थरत्थणिअगम्भीरमंसलो कुदो णु भारईणिग्घोसो भरन्तकण्णविवरं मं वि मन्दभाइणिं झत्ति उस्सुआवेइ ।
तमसा - (सस्मितास्रम् ।) अयि वत्से, अपरिस्फुटनिक्वाणे कुतस्त्येऽपि त्वमीदृशी ।
स्तनयित्नोर्मयूरीव चकितोत्कण्ठितं स्थिता ॥७॥
सीता - भअवदि, किं भणासि अपरिप्फुडेत्ति ।
सरसञ्जोएण पच्चहिजाणामि णं अज्जउत्तेण एव्व एदं वाहरिदम् ।
तमसा - श्रूयते तपस्यतः किल शूद्रस्य दण्डधारणार्थमैक्ष्वाको राजा दण्डकारण्यमागत इति ।
सीता - दिट्टिआ अपरिवीणधम्मो सो राआ ।
(नेपथ्ये ।) यत्र द्रुमा अपि मृगा अपि बन्धवो मे यानि प्रियासहचरश्चिरमध्यवात्सम् ।
एतानि तानि बहुकन्दरनिर्झराणि गोदावरीपरिसरस्य गिरेस्तटानि ॥८॥
सीता - दिट्टिआ कहं पहादचन्दमण्डलापण्डरपरिक्खामदुब्दलेन आआरेण णिअसोम्हगम्भीराणुभावमेत्तपच्चहिजाज्जो एव्व अज्जउत्तो होदि ।
भअवदि तमसे, धारेहि मम् ।
(इति तमसामाश्लिष्य मूर्च्छति ।) तमसा - वत्से, समाश्वसिहि समाश्वसिहि ।
(नेपथ्ये ।) अनेन पञ्चवटीदर्शनेन ।
अन्तर्लीनस्य दुःखाग्नेरद्योद्दामं ज्वलिंष्यतः ।
उत्पीडा इव धूमस्य मोहः प्रागावृणोति माम् ॥९॥
हा प्रिये जानकि ।
तमसा - (स्वगतम् ।) इदं तावदाशङ्कितं गुरुजनेन ।
सीता - (समाश्वस्य ।) हा, कहं एदम् ।
(पुनर्नेपथ्ये ।) हा देवि दण्डकारण्यवासप्रियसखि विदेहराजपुत्रि ।
(इति मूर्च्छति ।) सीता - हद्धी हद्धी ।
मं मन्दभाइणिं वाहरिअ आमीलिदणेत्तणीलुप्पलो मुच्छिदो एव्व ।
हा, कहं धरणिपिट्ठे णिरुद्धणिस्सासणीसहं विपन्हत्थो ।
भअवदि तमसे, परित्ताएहि परित्ताएहि ।
जीवावेहि अज्जउत्तम् ।
(इति पादयोः पतति ।) तमसा - त्वमेव ननु कल्याणि सञ्जीवय जगत्पतिम् ।
प्रियस्पर्शो हि पाणिस्ते तत्रैष निरतो जनः ॥१०॥
सीता - जं होदु तं होदु ।
जह भअवई आणवेइ ।
(इति ससम्भ्रमं निष्क्रान्ता ।) (ततः प्रविशति भूम्यां निपतितः सास्रया सीतया स्पृश्यमानः साह्लादोच्छ्वासो रामः ।) सीता - (किञ्चित्सहर्षम् ।) जाणे उण पच्चाअदं विअ जीविअं तेल्लोकस्स ।
रामः - हन्त भोः, किमेतत् ।
आश्च्योतनं नु हरिचन्दनपल्लवानां निष्पीडितेन्दुकरकन्दलजो नु सेकः ।
आतप्तजीवितपुनः परितर्पणोऽयं सञ्जीवनौषधिरसो हृदि नु प्रसक्तः ॥११॥
अपि च ।
स्पर्शः पुरा परिचितो नियतं स एव सञ्जीवनश्च मनसः परितोषणश्च ।
सन्तापजः सपदि यः परिहृत्य मूर्च्छामानन्दनेन जडतां पुनरातनोति ॥१२॥
सीता - (ससाध्वसकरुणमुपसृत्य ।) एत्तिअं एव्व दाणिं मह बहुदरम् ।
रामः - (उपविश्य ।) न खलु वत्सलया देव्याभ्युपपन्नोऽस्मि ।
सीता - हद्धी हद्धी ।
किन्ति अज्जउत्तो मं णिन्दिस्सदि ।
रामः - भवतु ।
पश्यामि ।
सीता - भअवदि तमसे, ओसरह्म दावं ।
मं पेक्खिअ अणब्भणुण्णादेण सण्णिहाणेण राआ अहिअं कुपिस्सदि ।
तमसा - अयि वत्से, भागीरथीप्रसादाद्वनदेवतानामप्यदृश्यासि संवृत्ता ।
सीता - अत्थि खु एदम् ।
रामः - हा प्रिये जानकि ।
सीता - (ससाध्वसगद्गदम् ।) अज्जउत्त, असरिसं क्खु एदं इमस्स वुत्तन्दस्स ।
(सास्रम् ।) भअवदि, किन्ति वज्जमई जम्मन्तरेसु वि पुणो वि असम्भाविअदुल्लहदंसणस्स मं एव्व मन्दभाइणिं उद्दिसिअ एव्वं वच्छलस्स एव्वंवादिणो अज्जउत्तस्स उवरि णिरणुक्कोसा भविस्सम् ।
अहं एव्व एदस्स हिअअं जाणामि, मह एसो ।
रामः - (सर्वतोऽवलोक्य सनिर्वेदम् ।) हा, न किञ्चिदत्र ।
सीता - भअवदि, णिक्कारणपरिच्चैणो वि एदस्स दंसणेण एव्वंविधेण कीलिसी मे हिअआवत्था ।
तमसा - जानामि वत्से, जानामि ।
तटस्थं नैराश्यादपि च कलुषं विप्रियवशाद्वियोगे दीर्घेऽस्मिञ्झटितिघटनात्स्तम्भितमिव ।
प्रसन्नं सौजन्याद्दयितकरुणैर्गाढकरुणं द्रवीभूतं प्रेम्णा तव हृदयमस्मिन्क्षण इव ॥१३॥
रामः - देवि, प्रसाद इव मूर्तस्ते स्पर्शः स्नेहार्द्रशीतलः ।
अद्याप्यानन्दयति मां त्वं पुनः क्वासि नन्दिनि ॥१४॥
सीता - एदे क्खु अगाधमाणसदंसिदसिणेहसम्भारा आणन्दणिस्सन्दिणो सुहामआ अज्जउत्तस्स उल्लावा ।
जाणे पच्चएण णिक्कालणपरिच्चाअसल्लिदोवि बहुमदो मह जम्मलाहो ।
रामः - अथवा कुतः प्रियतमा ।
नूनं सङ्कल्पाभ्यासपाटवोपादान एष भ्रमो रामभद्रस्य ।
(नेपथ्ये ।) अहो, महान्प्रमादः प्रमादः ।
(“सीतादेव्याः स्वकरकलितैः” इत्यर्धं पठ्यते ।) रामः - (सकरुणौत्सुक्यम् ।) किं तस्य ।
(पुनर्नेपथ्ये ।) (“वध्वा सार्धं” इत्युत्तरार्धं पठ्यते ।) सीता - को दाणिं अभिजुज्जै ।
रामः - क्वासौ दुरात्मा यः प्रियायाः पुत्रं वधूद्वितीयमभिभवति ।
(इत्युत्तिष्ठति ।) (प्रविश्य ।) वासन्तिका - (सम्भ्रान्ता ।) देव, त्वर्यताम् ।
सीता - हा कहं मे पिअसही वासन्तिआ ।
रामः - कथं देव्या, प्रियसखी वासन्तिका ।
वासन्तिका - देवः त्वर्यतां त्वर्यताम् ।
इतो जटायुशिखरस्य दक्षिणेन सीतातीर्थेन गोदावरीमवतीर्य सम्भावयतु देव्याः पुत्रकं देवः ।
सीता - हा ताद जडाओ, सुण्णं तुए विणा इदं जणट्ठाणम् ।
रामः - अहह हृदयमर्मच्छिदः खल्वमी कथोद्धाताः ।
वासन्ती - इत इतो देवः ।
सीता - भअवदि, सच्चं एव्व वणदेवदावि मं ण पेक्खदि ।
तमसा - अयि वत्से, सर्वदेवताभ्यः प्रकृष्टतममैश्वर्यं मन्दाकिन्याः ।
तत्किमिति विशङ्कसे ।
सीता - तदो अणुसरह्म ।
(इति परिक्रामति ।) रामः - भगवति गोदावरि, नमस्ते ।
वासन्ती - (निरूप्य ।) देव, मोदस्व विजयिना वधूद्वितीयेन देव्याः पुत्रकेण ।
रामः - विजयतामायुष्मान् ।
सीता - अह्महे ईदिसो मे पुत्तओ संवुत्तो ।
रामः - हा देवि, दिष्ट्या वर्धसे ।
येनोद्गच्छद्बिसकिसलयस्निग्धदन्ताङ्कुरेण व्याकृष्टस्ते सुतनु लवलीपल्लवः कर्णमूलात् ।
सोऽयं पुत्रस्तव मदमुचां वारणानां विजेता यत्कल्याणं वयसि तरुणे भाजनं तस्य जातः ॥१५॥
सीता - अविउत्तो दाणिं दीहाऊ इमाए सोह्मतादंसणाए होदु ।
रामः - सखि वासन्तिके, पश्य पश्य ।
कान्तानुवृत्तिचातुर्यमपि शिक्षितं वत्सेन ।
लीलोत्खातमृणालकाण्डकवलच्छेदेषु सम्पादिताः पुष्यत्पुष्करवासितस्य पयसो गण्डूषसङ्क्रान्तयः ।
सेकः शीकरिणा करेण विहितः कामं विरामे पुनर्यत्स्नेहादनरालनालनलिनीपत्रातपत्रं धृतम् ॥१६॥
सीता - भअवदि तमसे, अयं दाव ईरिसो जादो ।
दे उण ण आणामि एत्तिएण कालेण कुसलवा कीरिसा संवुत्तेत्ति ।
तमसा - यादृशोऽयं तादृशौ तावपि ।
सीता - ईरिसंह्मि मन्दभाइणी जाए ण केवलं अज्जउत्तविरहो पुत्तविरहो वि ।
तमसा - भवितव्यतेयमीदृशी ।
सीता - किंवा मए पसूदाए जेण एआरिसं मह पुत्तआणं ईसिविरलधवलदसणकुह्मलुज्जलं अणुबद्धमुद्धकाअलीविहसिदं णिच्चुज्जलं मुहपुण्डरीअजुअलं ण परिचुम्बिअं अज्जउत्तेन ।
तमसा - अस्तु देवताप्रसादात् ।
सीता - भअवदि तमसे, एदिणा अवच्चसंसुमरणेण उस्ससिदपण्हुदत्थणी दाणिं वच्चाणं पिदुणो सण्णिहाणेन खणमेत्तं संसारिणी संवुत्तह्मि ।
तमसा - किमत्रोच्यते ।
प्रसवः खलु प्रकृष्टपर्यन्तः स्नेहस्य ।
परं चैतदन्योन्यसंश्लेषणं पित्रोः अन्तःकरणतत्त्वस्य दम्पत्योः स्नेहसंश्रवात् ।
आनन्दग्रन्थिरेकोऽयमपत्यमिति पठ्यते ॥१७॥
वासन्ती - इतोऽपि देवः पश्यतु ।
अनुदिवसमवर्धयत्प्रिया ते यमचिरनिर्गतमुग्धलोलबर्हम् ।
मणिमुकुट इवोच्छिखः कदम्बे नदति स एष वधूसखः शिखण्डी ॥१८॥
सीता - (सकौतुकस्नेहास्रम् ।) एसो सो ।
रामः - मोदस्व वत्स ।
वयमद्य वर्धामहे ।
सीता - एव्वं होदु ।
रामः - भ्रमिषु कृतपुटान्तर्मण्डलावृत्तिचक्षुःप्रचलितचटुलभ्रूताण्डवैर्मण्डयन्त्या ।
करकिसलयतालैर्मुग्धया नर्त्यमानं सुतमिव मनसा त्वां वत्सलेन स्मरामि ॥१९॥
हन्त, तिर्यञ्चोऽपि परिचयमनुरुन्धन्ते ।
कतिपयकुसुमोद्गमः कदम्बः प्रियतमया परिवर्धितोऽयमासीत् ।
सीता - (सास्रम् ।) सुष्ठु पच्चहिजाणिदं अज्जउत्तेण ।
रामः - स्मरति गिरिमयूर एष देव्याः स्वजन इवात्र यतः प्रमोदमेति ॥२०॥
वासन्ती - अत्र तावदासनपरिग्रहं करोतु देवः ।
एतत्तु देवस्याश्रमम् ।
(राम उपविशति ।) वासन्ती - नीरन्ध्रबालकदलीवनमध्यवर्ति कान्तासखस्य शयनीयशिलातलं ते ।
अत्र स्थिता तृणमदाद्वनगोचरेभ्यः सीता ततो हरिणकैर्न विमुच्यते स्म ॥२१॥
रामः - इदमशक्यं द्रष्टुम् ।
(इत्यन्यतो रुदन्नुपविशति ।) सीता - सहि वासन्ति, किं तुए किदं अज्जउत्तस्स मह अ एदं दंसअन्तीए ।
हद्धी हद्धी ।
सो एव्व अज्जउत्तो ।
तं एव्व पञ्चवडीवणम् ।
सा एव्व पिअसही वासन्दिआ ।
दे एव्व विविहविस्सम्भसक्खिणो गोदावरीकाणणुद्देसा ।
दे एव्व जादणिव्विसेसा मिअपक्खिणो पाअवा अ ।
मह उण मन्दभाइणीए दीसन्तं वि सव्वं एव्व एदं णत्थि ।
ईरिसो जीवलोअस्स परिणामो संवुत्तो ।
वासन्ती - सखि सीते, कथं न पश्यसि रामभद्रस्यावस्थाम् ।
नवकुवलयस्निग्धैरङ्गैर्ददन्नयनोत्सवं सततमपि नः स्वेच्छादृश्यो नवो नव एव सः ।
विकलकरणः पाण्डुच्छायः शुचा परिदुर्बलः कथमपि स इत्युन्नेतव्यस्तथापि दृशोः प्रियः ॥२२॥
सीता - सहि, पेक्खामि ।
तमसा - पश्य प्रियं भूयः ।
सीता - हा देव्व, एसो मए विणा अहंवि एदेण विणेत्ति केण सम्भाविदं आसि ।
ता मुहुत्तमेत्तं जम्मन्तरादोवि दुल्लहलद्धदंसणं बाहसलिलन्तरेषु पेक्खामि दाव वच्चलं अज्जउत्तम् ।
(इति पश्यन्ती स्थिता ।) तमसा - (परिष्वज्य सास्रम् ।) विलुलितमतिपूरैर्बाष्पमानन्दशोकप्रभवमवसृजन्ती पक्ष्मलोत्तानदीर्घा ।
स्नपयति हृदयेशं स्नेहनिष्यन्दिनी ते धवलमधुरमुग्धा दुग्धकुल्येव दृष्टिः ॥२३॥
वासन्ती - ददतु तरवः पुष्पैरर्घ्यं फलैश्च मधुश्च्युतः स्फुटितकमलामोदप्रायाः प्रवान्तु वनानिलाः ।
कमलविरलं रज्यत्कण्ठाः क्वणन्तु शकुन्तयः पुनरिदमयं देवो रामः स्वयं वनमागतः ॥२४॥
रामः - एहि सखि वासन्ति, नन्वितः स्थीयताम् ।
वासन्ती - (उपविश्य सास्रम् ।) महाराज, अपि कुशलं कुमारलक्ष्मणस्य ।
रामः - (अनाकर्णनमभिनीय ।) करकमलवितीर्णैरम्बुनीवारशष्पैस्तरुशकुनिकुरङ्गान्मैथिली यानपुष्यत् ।
भवति मम विकारस्तेषु दृष्टेषु कोऽपि द्रव इव हृदयस्य प्रस्रवोद्भेदयोग्यः ॥२५॥
वासन्ती - महाराज, ननु कुशलं पृच्छामि कुमारलक्ष्मणस्येति ।
रामः - (आत्मगतम् ।) अये, महाराजेति निष्प्रणयमामन्त्रणपदम् ।
सौमित्रिमात्रके बाष्पस्खलिताक्षरः कुशलप्रश्नः ।
तथा मन्ये विदितसीतावृत्तान्तेयमिति ।
(प्रकाशम् ।) आः, कुशलं कुमारलक्ष्मणस्य ।
वासन्ती - (रुदति ।) अयि देव, किं परं दारुणः खल्वसि ।
सीता - सहि वासन्ति, किं तुमं एव्वंवादिणी होसि ।
पूआरुहो सव्वस्स अज्जउत्तो विसेसदो मह पिअसहीए ।
वासन्ती - त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे ।
इत्यादिभिः प्रियशतैरनुरुध्य मुग्धां तामेव शान्तमथवा किमतःपरेण ॥२६॥
(इति मुह्यति ।) तमसा - स्थाने वाक्यनिवृत्तिर्मोहश्च ।
रामः - सखि, समाश्वसिहि समाश्वसिहि ।
वासन्ती - (समाश्वस्य ।) तत्किमिदमकार्यमनुष्ठितं देवेन ।
सीता - सहि वासन्दि, विरम विरम ।
रामः - लोको न मृष्यतीति ।
वासन्ती - कस्य हेतोः ।
रामः - स एव जानाति किमपि ।
तमसा - चिरादुपालम्भः ।
वासन्ती - अयि कठोर यशः किल ते प्रियं किमयशो ननु घोरमतः परम् ।
किमभवद्विपिने हरिणीदृशः कथय नाथ कथं बत मन्यसे ॥२७॥
सीता - सहि वासन्दि, तुमं एव्व दारुणा कठोरा अ ।
जा एव्वं पलवन्तं पलावेसि ।
तमसा - प्रणय एवं व्याहरति शोकश्च ।
रामः - सखि, किमत्र मन्तव्यम् ।
त्रस्तैकहायनकुरङ्गविलोलदृष्टेस्तस्याः परिस्फुरितगर्भभरालसायाः ।
ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्ता ॥२८॥
सीता - अज्जउत्त, धरामि एसा धरामि ।
रामः - हा प्रिये जानकि, क्वासि ।
सीता - हद्धी हद्धी ।
अण्णो विअ अज्जउत्तो पमुक्ककण्ठं परुण्णो होदि ।
तमसा - वत्से, साम्प्रतिकमेवैतत् ।
कर्तव्यानि खलु दुःखितैर्दुःखनिर्धारणानि ।
पूरोत्पीडे तटाकस्य परीवाहः प्रतिक्रिया ।
शोकक्षोभे च हृदयं प्रलापैरवधार्यते ॥२९॥
विशेषतो रामभद्रस्य बहुप्रकारकष्टो जीवलोकः ।
इदं विश्वं पाल्यं विधिवदभियुक्तेन मनसा प्रियाशोकं जीवं कुसुममिव धर्मो ग्लपयति ।
स्वयं कृत्वा त्यागं विलपनविनोदोऽप्यसुलभस्तदद्याप्युच्छ्वासो भवति ननु लाभो हि रुदितम् ॥३०॥
रामः - कष्टं भोः, कष्टम् ।
दलति हृदयं शोकोद्वेगाद्द्विधा तु न भिद्यते वहति विकलः कायो मोहं न मुञ्चति चेतनाम् ।
ज्वलयति तनूमन्तर्दाहः करोति न भस्मसात्प्रहरति विधिर्मर्मच्छेदी न कृन्तति जीवितम् ॥३१॥
हे भगवन्तः पौरजानपदाः, न किल भवतां देव्याः स्थानं गृहेऽभिमतं ततस्तृणमिव वने शून्ये त्यक्ता न चाप्यनुशोचिता ।
चिरपरिचितास्ते ते भावास्तथा द्रवयन्ति मामिदमशरणैरद्यास्माभिः प्रसीदत रुद्यते ॥३२॥
वासन्ती - (स्वगतम् ।) अतिगभीरमापूरणं मन्युभारस्य ।
(प्रकाशम् ।) देव, अतिक्रान्ते धैर्यमवलम्ब्यताम् ।
रामः - किमुच्यते धैर्यमिति ।
देव्या शून्यस्य जगतो द्वादशः परिवत्सरः ।
प्रणष्टमिव नामापि न च रामो न जीवति ॥३३॥
सीता - ओहरामि अ मोहिआ विअ एदेहिं अज्जउत्तस्स पिअवअणेहिं ।
तमसा - एवमेव वत्से, नैताः प्रियतमा वाचः स्नेहार्द्राः शोकदारुणाः ।
एतास्ता मधुनो धाराः श्च्योतन्ति सविषास्त्वयि ॥३४॥
रामः - अयि वासन्ति, मया खलु यथा तिरश्चीनमलातशल्यं प्रत्युप्तमन्तः सविषश्च दन्तः ।
तथैव तीव्रो हृदि शोकशङ्कुर्मर्माणि कृन्तन्नपि किं न सोढः ॥३५॥
सीता - एव्वंवि मन्दभाइणी अहं जा पुणो आआसआरिणी अज्जउत्तस्स ।
रामः - एवमतिगूढस्तम्भितान्तःकरणस्यापि मम संस्तुतवस्तुदर्शनादद्यायमावेगः ।
तथाहि ।
वेलोल्लोलक्षुभितकरुणोज्जृम्भणस्तम्भनार्थं यो यो यत्नः कथमपि समाधीयते तं तमन्तः ।
हित्वा भित्वा प्रसरति बलात्कोऽपि चेतोविकारस्तोयस्येवाप्रतिहतरयः सैकतं सेतुमोघः ॥३६॥
सीता - अज्जउत्तस्स एदिणा दुव्वारदारुणारम्भेण दुःखसञ्जोएण परिमुसिअणिअदुःखं पमुक्कजीविअं मे हिअअं फुडै ।
वासन्ती - (स्वगतम् ।) कष्टमत्यासक्तो देवः ।
तदाक्षिपामि तावत् ।
(प्रकाशम् ।) चिरपरिचितामिदानीं जनस्थानाभोगानवलोकनेन मानयतु देवः ।
रामः - एवमस्तु ।
(इत्युत्थाय परिक्रामति ।) सीता - सन्दीवण एव्व दुःखस्स पिअसहीए विणोदणोवाओ त्तितक्केमि ।
वासन्ती - देव देव, अस्मिन्नेव लतागृहे त्वमभवस्तन्मार्गदत्तेक्षणः सा हंसैः कृतकौतुका चिरमभूद्गोदावरीसैकते ।
आयान्त्या परिदुर्मनायितमिव त्वां वीक्ष्य बद्धस्तया कातर्यादरविन्दकुड्मलनिभो मुङ्धः प्रणामाञ्जलिः ॥३७॥
सीता - दालुणासि वासन्ति, दालुणासि ।
जा एदेहिं हिअअमम्मुग्घाडिअसल्लसङ्घट्टनेहिं पुणोपुणोवि मं मन्दभाइणिं अज्जउत्तं अ सुमरावेसि ।
रामः - अयि चण्डि जानकि, इतस्ततो दृश्यसे नानुकम्पसे ।
हा हा देवि स्फुटति हृदयं ध्वंसते देहबन्धः शून्यं मन्ये जगदविरलज्वालमन्तर्ज्वलामि ।
सीदन्नन्धे तमसि विधुरो मज्जतीवान्तरात्मा विश्वङ्मोहः स्थगयति कथं मन्दभाग्यः करोमि ॥३८॥
(इति मूर्च्छति ।) सीता - हद्धी हद्धी ।
पुणोवि मुद्धो अज्जउत्तो ।
वासन्ती - देव, समाश्वसिहि समाश्वसिहि ।
सीता - अज्जउत्त, मं मन्दभाइणिं उद्दिसिअ सअलजीवलोअमङ्गलिअजम्मलाहस्स दे वारंवारं संसैदजीविअदालुणो दशापरिणामो त्ति हा हदह्मि ।
(इति मूर्च्छति ।) तमसा - वत्से, समाश्वसिहि समाश्वसिहि ।
पुनस्ते पाणिस्पर्शो रामभद्रस्य जीवनोपायः ।
वासन्ती - कथमद्यापि नोच्छ्वसिति ।
हा प्रियसखि सीते, क्वासि ।
सम्भावयात्मनो जीवितेश्वरम् ।
(सीता ससम्भ्रममुपसृत्य हृदि ललाटे च स्पृशति ।) वासन्ती - दिष्ट्या प्रत्यापन्नचेतनो रामभद्रः ।
रामः - आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।
संस्पर्शः पुनरपि जीवयन्नकस्मादानन्दादपरमिवादधाति मोहम् ॥३९॥
(सानन्दमुन्मीलिताक्ष एव ।) सखि वासन्ति, दिष्ट्या वर्धसे ।
वासन्ती - कथमिव ।
रामः - सखि, किमन्यत् ।
पुनरपि प्राप्ता जानकी ।
वासन्ती - अयि देव रामभद्र, क्व सा ।
रामः - (स्पर्शसुखमभिनीय ।) पश्य नन्वियं पुरत एव ।
वासन्ती - अयि देव रामभद्र, किमिति मर्मच्छेददारुणैरतिप्रलापैः प्रियसखीविपत्तिदुःखदग्धामपि मां पुनः पुनर्मन्दभाग्यां दहसि ।
सीता - ओसरिदुं इच्छम्मि ।
एसो उण चिरप्पणअसम्भारसोम्मसीअलेण अज्जउत्तप्परिसेण दीहदारुणंवि झत्ति सन्दावं उल्लाहअन्तेण वज्जलेहोवणद्धो विअ परिअद्धवावारो आसञ्जिओ विअ मे अग्गहत्थो ।
रामः - सखि, कुतः प्रलापः ।
गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः ।
सीता - अज्जउत्त, सो एव्व दाणिंसि तुमम् ।
रामः - स एवायं तस्यास्तदितरकरौपम्यसुभगो मया लब्धः पाणिर्ललितलवलीकन्दलनिभः ॥४०॥
(इति गृह्णाति ।) सीता - हद्धी हद्धी ।
अज्जउत्तप्परिसमोहिदाए पमादो मे संवुत्तो ।
रामः - सखि वासन्ति, आनन्दमीलितः प्रियास्पर्शसाध्वसेन परवानस्मि ।
तत्त्वमपि धारय माम् ।
वासन्ती - कष्टमुन्माद एव ।
(सीता ससम्भ्रमं हस्तमाक्षिप्यापसर्पति ।) रामः - धिक् प्रमादः ।
करपल्लवः स तस्याः सहसैव जडो जडात्परिभ्रष्टः ।
परिकम्पिनः प्रकम्पी करान्मम स्विद्यतः स्विद्यन् ॥४१॥
सीता - हद्धी हद्धी ।
अज्जवि अणुबद्धबहुघुम्मन्तवेअणं ण सण्ठावेमि अत्ताणम् ।
तमसा - (सस्नेहकौतुकस्मितं निर्वर्ण्य ।) सस्वेदरोमाञ्चितकम्पिताङ्गी जाता प्रियस्पर्शसुखेन वत्सा ।
मरुन्नवाम्भःपरिधूतसिक्ता कदम्बयष्टिः स्फुटकोरकेव ॥४२॥
सीता - (स्वगतम् ।) अवसेन एदेण अत्ताणएण लज्जाविदह्मि भअवदीए तमसाये ।
किन्ति किल एसा मण्णिस्सदि एसो परिच्चाओ एसो अहिसङ्गेत्ति ।
रामः - (सर्वतोऽवलोक्य ।) हा कथं नास्त्येव ।
नन्वकरुणे वैदेहि ।
सीता - अकरुणह्मि जा एव्वंविहं तुमं पेक्खन्दी एव जीवेमि ।
रामः - क्वासि प्रिये ।
देवि, प्रसीद प्रसीद ।
न मामेवंविधं परित्यक्तुमर्हसि ।
सीता - अयि अज्जउत्त, विप्पदीवं विअ ।
वासन्ती - देव, प्रसीद प्रसीद ।
स्वेनैव लोकोत्तरेण धैर्येण संस्तम्भयातिभूमिं गतमात्मानम् ।
कुत्र मे प्रियसखी ।
रामः - व्यक्तं नास्त्येव ।
कथमन्यथा वासन्त्यपि न पश्येत् ।
अपि खलु स्वप्न एष स्यात् ।
न चास्मि सुप्तः ।
कुतो रामस्य निद्रा ।
सर्वथापि स एवैष भगवाननेकवारपरिकल्पितो विप्रलम्भः पुनः पुनरनुबध्नाति माम् ।
सीता - मए एव्व दारुणाए विप्पलद्धो अज्जउत्तो ।
वासन्ती - देव, पश्य पश्य ।
पौलस्त्यस्य जटायुषा विघटितः कार्ष्णायसोऽयं रथ स्ते चैते पुरतः पिशाचवदनाः कङ्कालशेषाः खराः ।
खड्गच्छिन्नजटायुपक्षतिरितः सीतां चलन्तीं वहन्नन्तर्व्यापृतविद्युदम्बुद इव द्यामभ्युदस्थादरिः ॥४३॥
सीता - (सभयम् ।) अज्जउत्त, तादो वावादीअदि ।
ता परित्ताहि परित्ताहि ।
अहं वि अवहरिज्जामि ।
रामः - (सवेगमुत्थाय ।) आः पाप तातप्राणसीतापहारिन् लङ्कापते, क्व यास्यसि ।
वासन्ती - अयि देव राक्षसकुलप्रलयधूमकेतो, किमद्यापि ते मन्युवियषः ।
सीता - अह्महे, उब्भत्तह्मि ।
रामः - अन्य एवायमधुना विपर्ययो वर्तते ।
उपायानां भावादविरलविनोदव्यतिकरैर्विमर्दैर्वीराणां जनितजगदत्यद्भुतरसः ।
वियोगो मुग्धाक्ष्याः स खलु रिपुघातावधिरभूत्कटुस्तूष्णीं सह्यो निरवधिरयं तु प्रविलयः ॥४४॥
सीता - बहुमाणिदह्मि पुव्वविरहे ।
णिरवधित्ति हा हदह्मि ।
रामः - कष्टं भोः ।
व्यर्थं यत्र कपीन्द्रसख्यमपि मे वीर्यं हरीणां वृथा प्रज्ञा जाम्बवतो न यत्र न गतिः पुत्रस्य वायोरपि ।
मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिये क्वासि मे ॥४५॥
सीता - बहुमाणिदह्मि पुव्वविरहे ।
रामः - सखि वासन्ति, दुःखायैव सुहृदामिदानीं रामदर्शनम् ।
कियच्चिरं त्वा रोदयिष्यामि ।
तदनुजानीहि मां गमनाय ।
सीता - (सोद्वेगमोहं तमसामाश्लिष्य ।) हा भअवदि तमसे, गच्छदि दाणिं अज्जउत्तो किं करिस्सम् ।
(इति मूर्च्छति ।) तमसा - वत्से जानकि, समाश्वसिहि समाश्वसिहि ।
विधिस्तवानुकूलो भविष्यति ।
तदायुष्मतोः कुशलवयोर्वर्षर्द्धिमङ्गलानि सम्पादयितुं भागीरथीपदान्तिकमेव गच्छावः ।
सीता - भअवदि, पसीद ।
खणमेत्तं वि दुल्लहदंसणं पेक्खामि ।
रामः - अस्ति चेदानीमश्वमेधसहधर्मचारिणी मे ।
सीता - (साक्षेपम् ।) अज्जउत्त, का ।
वासन्ती - परिणीतमपि किम् ।
रामः - नहि नहि ।
हिरण्मयी सीताप्रतिकृतिः ।
सीता - (सोच्छ्वासास्रम् ।) अज्जउत्त, दाणिं सि तुमम् ।
अह्महे, उक्खाइदं दाणिं मे परिच्चाअसल्लं अज्जउत्तेन ।
रामः - तत्रापि तावद्बाष्पदिग्धं चक्षुर्विनोदयामि ।
सीता - धण्णा खु सा जा एव्वं अज्जउत्तेन बहुमण्णीअदि ।
जा एव्वं अज्जउत्तं विणोदयन्दी आसाबन्धणं खु जादा जीअलोअस्स ।
तमसा - (सस्मितस्नेहार्द्रं परिष्वज्य ।) अयि वत्से, एवमात्मा स्तूयते ।
सीता - (सलज्जम् ।) परिहसिदह्मि भअवदीए ।
वासन्ती - महानयं व्यतिकरोऽस्माकं प्रसादः ।
गमनं प्रति यथा कार्यहानिर्न भवति तथा कार्यम् ।
रामः - तथास्तु ।
सीता - पडिऊला दाणिं मे वासन्दी संवुत्ता ।
तमसा - वत्से, एहि गच्छावः ।
सीता - एव्वं करम्ह ।
तमसा - कथं वा गम्यते ।
यस्यास्तव प्रत्युप्तस्येव दयिते तृष्णादीर्घस्य चक्षुषः ।
मर्मच्छेदोपमैर्यत्नैः सन्निकर्षो निरुध्यते ॥४६॥
सीता - णमो सुकिदपुण्णजणदंसणिज्जाणं अज्जउत्तचलणकमलाणम् ।
(इति मूर्च्छति ।) तमसा - वत्से, समाश्वसिहि ।
सीता - (आश्वस्य ।) केच्चिरं वा मेहान्तरेण न पुण्णचन्ददंसणम् ।
तमसा - अहो संविधानकम् ।
एको रसः करुण एव निमित्तभेदाद्भिन्नः पृथक्पृथगिव श्रयते विवर्तान् ।
आवर्तबुद्बुदतरङ्गमयान्विकारानम्भो यथा सलिलमेव हि तत्समस्तम् ॥४७॥
रामः - विमानराज, इत इतः ।
(सर्वे उत्तिष्ठन्ति ।) तमसावासन्त्यौ - (सीतारामौ प्रति ।) अवनिरमरसिन्धुः सार्धमस्मद्विधाभिः स च कुलपतिराद्यश्छन्दसां यः प्रयोक्ता ।
स च मुनिरनुयातारुन्धतीको वसिष्ठस्तव वितरतु भद्रं भूयसे मङ्गलाय ॥४८॥
(इति निष्क्रान्ताः सर्वे ।) तृतीयोऽङ्कः ।">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/kAvyam\/rUpakam\/bhava-bhUtiH\/uttara-rAma-charitam\/mUlam\/03\/".replace(basePath, "/");
  pageVars.pageParams = {};
  pageVars.pageSource = "kAvyam\/rUpakam\/bhava-bhUtiH\/uttara-rAma-charitam\/mUlam\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/" />
<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/kAvyam/rUpakam/bhava-bhUtiH/uttara-rAma-charitam/mUlam/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>तृतीयोऽङ्कः ।<br>
(ततः प्रविशति नदीद्वयम् ।) एका - सखि मुरले, किमसि सम्भ्रान्तेव ।<br>
मुरला - सखि तमसे, प्रेषितास्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुम् ।<br>
जानास्येव यथा वधूपरित्यागात्प्रभृति ।<br>
अनिर्भिन्नो गभीरत्वादन्तर्गूढघनव्यथः ।<br>
पुटपाकप्रतीकाशो रामस्य करुणो रसः ॥१॥<br>
तेन च तथाविधेष्टजनकष्टविनिपातजन्मना प्रकृष्टगद्गदेन दीर्घशोकसन्तानेन सम्प्रति परिक्षीणो रामभद्रः ।<br>
तमवलोक्य कम्पितमिव कुसुमसमबन्धनं मे हृदयम् ।<br>
अधुना च रामभद्रेण प्रतिनिवर्तमानेन नियतमेव पञ्चवटीवने वधूसहनिवासविस्रम्भसाक्षिणः प्रदेशा द्रष्टव्याः ।<br>
तत्र च निसर्गधीरस्याप्येवंविधायामवस्थायामतिगम्भीराभोगशोकक्षोभसंवेगात्पदे पदे महाप्रमादानि शोकस्थानानि शङ्कनीयानि ।<br>
तद्भगवति गोदावरि, त्वया तत्रभवत्या सावधानया भवितव्यम् ।<br>
वीचीवातैः सीकरक्षोदशीतैराकर्षद्भिः पद्मकिञ्जल्कगन्धाम् ।<br>
मोहे मोहे रामभद्रस्य जीवं स्वैरं स्वैरं प्रेरितैस्तर्पयेति ॥२॥<br>
तमसा - उचितमेव दाक्षिण्यं स्नेहस्य ।<br>
सञ्जीवनोपायस्तु मूलत एव रामभद्रस्य सन्निहितः ।<br>
मुरला - कथमिव ।<br>
तमसा - तत्सर्वं श्रूयताम् ।<br>
अस्ति खलु वाल्मीकितपोवनोपकण्ठात्परित्यज्य निवृत्ते सति लक्ष्मणे सीता देवी प्राप्तप्रसववेदनमतिदुःखसंवेगादात्मानं गङ्गाप्रवाहे निक्षिप्तवती ।<br>
तदैव तत्र दारकद्वयं च प्रसूता भगवतीभ्यां पृथ्वीभागीरथीभ्यामप्युभाभ्यामभ्युपपन्ना रसातलं च नीता स्तन्यत्यागात्परेण दारकद्वयं च तस्य प्राचेतसस्य महर्षेर्गङ्गादेव्या समर्पितं स्वयम् ।<br>
मुरला - (सविस्मयम् ।) ईदृशानां विपाकोऽपि जायते परमाद्भुतः ।<br>
यत्रोपकरणीभावमायात्येवंविधो जनः ॥३॥<br>
तमसा - इदानीं तु शम्बूकवृत्तान्तेनानेन सम्भावितजनस्थानं रामभद्रं सरयूमुखादुपश्रुत्य भगवती भागीरथी यदेव लोपामुद्रया स्नेहादभिशङ्कितं तदेवाभिशङ्क्य सीतासमेता केनचिदिव गृहाचारव्यपदेशेन गोदावरीमुपागता ।<br>
मुरला - सुष्ठु चिन्तितं भगवत्या भागीरथ्या ।<br>
राजनीतिस्थितस्यास्य खलु तैश्च तैश्च जगतामाभ्युदयिकैः कार्यैर्व्याऽपृतस्य रामभद्रस्य नियताश्चित्तविक्षेपाः ।<br>
अव्यग्रस्य पुनरस्य शोकमात्रद्वितीयस्य पञ्चवटीप्रवेशो महाननर्थ इति ।<br>
कथं सीतया रामभद्रोऽयमाश्वासनीयः स्यात् ।<br>
तमसा - भगवत्या भागीरथ्या &ldquo;वत्से देवयजनसम्भवे सीते, अद्य खल्वायुष्मतोः कुशलवयोर्द्वादशस्य जन्मवत्सरस्य सङ्ख्यामङ्गलग्रन्थिरभिवर्तते ।<br>
तदात्मनः पुराणश्वशुरमेतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तापचितैः पुष्पैरुपतिष्ठस्व ।<br>
न त्वामवनिपृष्ठवर्तिनीमस्मत्प्रभावाद्वनदेवता अपि द्रक्ष्यन्ति किमुत मर्त्याः&rdquo; इति ।<br>
अहमप्याज्ञापिता &ldquo;तमसे, त्वयि प्रकृष्टप्रेमैव वधूर्जानकी ।<br>
अतस्त्वमेवास्याः प्रत्यनन्तरीभव&rdquo; इति ।<br>
साहमधुना यथादिष्टमनुतिष्ठामि ।<br>
मुरला - अहमप्येतं वृत्तान्तं भगवत्यै लोपामुद्रायै निवेदयामि ।<br>
रामभद्रोऽप्यागत एवेति तर्कयामि ।<br>
तमसा - तदियं गोदावरीह्रदान्निर्गत्य - परिपाण्डुदुर्बलकपोलसुन्दरं दधती विलोलकबरीकमाननम् ।<br>
करुणस्य मूर्तिरथवा शरीरिणी विरहव्यथेव वनमेति जानकी ॥४॥<br>
मुरला - इयं हि सा किसलयमिव मुग्धं बन्धनाद्विप्रलूनं हृदयकमलशोषी दारुणो दीर्घशोकः ।<br>
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम् ॥५॥<br>
(इति परिक्रम्य निष्क्रान्ते ।) इति शुद्धविष्कम्भः ।<br>
(नेपथ्ये ।) जात जात ।<br>
(ततः प्रविशति पुष्पावचयव्यग्रा सकरुणौत्सुक्यमाकर्णयन्ती सीता ।) सीता - अम्हहे, जाणामि पिअसही वासन्दी व्याहरदित्ति ।<br>
(पुनर्नेपथ्ये ।) सीतादेव्या स्वकरकलितैः सल्लकीपल्लवाग्रैरग्रे लोलः करिकलभको यः पुरा वर्धितोऽभूत् ।<br>
सीता - किं तस्स ।<br>
(पुनर्नेपथ्ये ।) वध्वा सार्धं पयसि विहरन्सोऽहमन्येन दर्पादुद्दामेन द्विरदपतिना सन्निपत्याभियुक्तः ॥६॥<br>
सीता - (ससम्भ्रमं कतिचित्पदानि गत्वा ।) अज्जउत्त, परित्ताहि परित्ताहि मह पुत्तअम् ।<br>
(विचिन्त्य ।) हद्धी हद्धी ।<br>
ताइं एव्व चिरपरिइदाइं अक्खराइं पञ्चवटीदंसणेण मं मन्दभाइणिं अनुबन्धन्ति ।<br>
हा अज्जउत्त ।<br>
(इति मूर्च्छति ।) (प्रविश्य ।) तमसा - समाश्वसिहि समाश्वसिहि ।<br>
(नेपथ्ये ।) विमानराज, अत्रैव स्थीयताम् ।<br>
सीता - (समाध्वसोल्लासम् ।) अम्हहे, जलभरभरिअमेहमन्थरत्थणिअगम्भीरमंसलो कुदो णु भारईणिग्घोसो भरन्तकण्णविवरं मं वि मन्दभाइणिं झत्ति उस्सुआवेइ ।<br>
तमसा - (सस्मितास्रम् ।) अयि वत्से, अपरिस्फुटनिक्वाणे कुतस्त्येऽपि त्वमीदृशी ।<br>
स्तनयित्नोर्मयूरीव चकितोत्कण्ठितं स्थिता ॥७॥<br>
सीता - भअवदि, किं भणासि अपरिप्फुडेत्ति ।<br>
सरसञ्जोएण पच्चहिजाणामि णं अज्जउत्तेण एव्व एदं वाहरिदम् ।<br>
तमसा - श्रूयते तपस्यतः किल शूद्रस्य दण्डधारणार्थमैक्ष्वाको राजा दण्डकारण्यमागत इति ।<br>
सीता - दिट्टिआ अपरिवीणधम्मो सो राआ ।<br>
(नेपथ्ये ।) यत्र द्रुमा अपि मृगा अपि बन्धवो मे यानि प्रियासहचरश्चिरमध्यवात्सम् ।<br>
एतानि तानि बहुकन्दरनिर्झराणि गोदावरीपरिसरस्य गिरेस्तटानि ॥८॥<br>
सीता - दिट्टिआ कहं पहादचन्दमण्डलापण्डरपरिक्खामदुब्दलेन आआरेण णिअसोम्हगम्भीराणुभावमेत्तपच्चहिजाज्जो एव्व अज्जउत्तो होदि ।<br>
भअवदि तमसे, धारेहि मम् ।<br>
(इति तमसामाश्लिष्य मूर्च्छति ।) तमसा - वत्से, समाश्वसिहि समाश्वसिहि ।<br>
(नेपथ्ये ।) अनेन पञ्चवटीदर्शनेन ।<br>
अन्तर्लीनस्य दुःखाग्नेरद्योद्दामं ज्वलिंष्यतः ।<br>
उत्पीडा इव धूमस्य मोहः प्रागावृणोति माम् ॥९॥<br>
हा प्रिये जानकि ।<br>
तमसा - (स्वगतम् ।) इदं तावदाशङ्कितं गुरुजनेन ।<br>
सीता - (समाश्वस्य ।) हा, कहं एदम् ।<br>
(पुनर्नेपथ्ये ।) हा देवि दण्डकारण्यवासप्रियसखि विदेहराजपुत्रि ।<br>
(इति मूर्च्छति ।) सीता - हद्धी हद्धी ।<br>
मं मन्दभाइणिं वाहरिअ आमीलिदणेत्तणीलुप्पलो मुच्छिदो एव्व ।<br>
हा, कहं धरणिपिट्ठे णिरुद्धणिस्सासणीसहं विपन्हत्थो ।<br>
भअवदि तमसे, परित्ताएहि परित्ताएहि ।<br>
जीवावेहि अज्जउत्तम् ।<br>
(इति पादयोः पतति ।) तमसा - त्वमेव ननु कल्याणि सञ्जीवय जगत्पतिम् ।<br>
प्रियस्पर्शो हि पाणिस्ते तत्रैष निरतो जनः ॥१०॥<br>
सीता - जं होदु तं होदु ।<br>
जह भअवई आणवेइ ।<br>
(इति ससम्भ्रमं निष्क्रान्ता ।) (ततः प्रविशति भूम्यां निपतितः सास्रया सीतया स्पृश्यमानः साह्लादोच्छ्वासो रामः ।) सीता - (किञ्चित्सहर्षम् ।) जाणे उण पच्चाअदं विअ जीविअं तेल्लोकस्स ।<br>
रामः - हन्त भोः, किमेतत् ।<br>
आश्च्योतनं नु हरिचन्दनपल्लवानां निष्पीडितेन्दुकरकन्दलजो नु सेकः ।<br>
आतप्तजीवितपुनः परितर्पणोऽयं सञ्जीवनौषधिरसो हृदि नु प्रसक्तः ॥११॥<br>
अपि च ।<br>
स्पर्शः पुरा परिचितो नियतं स एव सञ्जीवनश्च मनसः परितोषणश्च ।<br>
सन्तापजः सपदि यः परिहृत्य मूर्च्छामानन्दनेन जडतां पुनरातनोति ॥१२॥<br>
सीता - (ससाध्वसकरुणमुपसृत्य ।) एत्तिअं एव्व दाणिं मह बहुदरम् ।<br>
रामः - (उपविश्य ।) न खलु वत्सलया देव्याभ्युपपन्नोऽस्मि ।<br>
सीता - हद्धी हद्धी ।<br>
किन्ति अज्जउत्तो मं णिन्दिस्सदि ।<br>
रामः - भवतु ।<br>
पश्यामि ।<br>
सीता - भअवदि तमसे, ओसरह्म दावं ।<br>
मं पेक्खिअ अणब्भणुण्णादेण सण्णिहाणेण राआ अहिअं कुपिस्सदि ।<br>
तमसा - अयि वत्से, भागीरथीप्रसादाद्वनदेवतानामप्यदृश्यासि संवृत्ता ।<br>
सीता - अत्थि खु एदम् ।<br>
रामः - हा प्रिये जानकि ।<br>
सीता - (ससाध्वसगद्गदम् ।) अज्जउत्त, असरिसं क्खु एदं इमस्स वुत्तन्दस्स ।<br>
(सास्रम् ।) भअवदि, किन्ति वज्जमई जम्मन्तरेसु वि पुणो वि असम्भाविअदुल्लहदंसणस्स मं एव्व मन्दभाइणिं उद्दिसिअ एव्वं वच्छलस्स एव्वंवादिणो अज्जउत्तस्स उवरि णिरणुक्कोसा भविस्सम् ।<br>
अहं एव्व एदस्स हिअअं जाणामि, मह एसो ।<br>
रामः - (सर्वतोऽवलोक्य सनिर्वेदम् ।) हा, न किञ्चिदत्र ।<br>
सीता - भअवदि, णिक्कारणपरिच्चैणो वि एदस्स दंसणेण एव्वंविधेण कीलिसी मे हिअआवत्था ।<br>
तमसा - जानामि वत्से, जानामि ।<br>
तटस्थं नैराश्यादपि च कलुषं विप्रियवशाद्वियोगे दीर्घेऽस्मिञ्झटितिघटनात्स्तम्भितमिव ।<br>
प्रसन्नं सौजन्याद्दयितकरुणैर्गाढकरुणं द्रवीभूतं प्रेम्णा तव हृदयमस्मिन्क्षण इव ॥१३॥<br>
रामः - देवि, प्रसाद इव मूर्तस्ते स्पर्शः स्नेहार्द्रशीतलः ।<br>
अद्याप्यानन्दयति मां त्वं पुनः क्वासि नन्दिनि ॥१४॥<br>
सीता - एदे क्खु अगाधमाणसदंसिदसिणेहसम्भारा आणन्दणिस्सन्दिणो सुहामआ अज्जउत्तस्स उल्लावा ।<br>
जाणे पच्चएण णिक्कालणपरिच्चाअसल्लिदोवि बहुमदो मह जम्मलाहो ।<br>
रामः - अथवा कुतः प्रियतमा ।<br>
नूनं सङ्कल्पाभ्यासपाटवोपादान एष भ्रमो रामभद्रस्य ।<br>
(नेपथ्ये ।) अहो, महान्प्रमादः प्रमादः ।<br>
(&ldquo;सीतादेव्याः स्वकरकलितैः&rdquo; इत्यर्धं पठ्यते ।) रामः - (सकरुणौत्सुक्यम् ।) किं तस्य ।<br>
(पुनर्नेपथ्ये ।) (&ldquo;वध्वा सार्धं&rdquo; इत्युत्तरार्धं पठ्यते ।) सीता - को दाणिं अभिजुज्जै ।<br>
रामः - क्वासौ दुरात्मा यः प्रियायाः पुत्रं वधूद्वितीयमभिभवति ।<br>
(इत्युत्तिष्ठति ।) (प्रविश्य ।) वासन्तिका - (सम्भ्रान्ता ।) देव, त्वर्यताम् ।<br>
सीता - हा कहं मे पिअसही वासन्तिआ ।<br>
रामः - कथं देव्या, प्रियसखी वासन्तिका ।<br>
वासन्तिका - देवः त्वर्यतां त्वर्यताम् ।<br>
इतो जटायुशिखरस्य दक्षिणेन सीतातीर्थेन गोदावरीमवतीर्य सम्भावयतु देव्याः पुत्रकं देवः ।<br>
सीता - हा ताद जडाओ, सुण्णं तुए विणा इदं जणट्ठाणम् ।<br>
रामः - अहह हृदयमर्मच्छिदः खल्वमी कथोद्धाताः ।<br>
वासन्ती - इत इतो देवः ।<br>
सीता - भअवदि, सच्चं एव्व वणदेवदावि मं ण पेक्खदि ।<br>
तमसा - अयि वत्से, सर्वदेवताभ्यः प्रकृष्टतममैश्वर्यं मन्दाकिन्याः ।<br>
तत्किमिति विशङ्कसे ।<br>
सीता - तदो अणुसरह्म ।<br>
(इति परिक्रामति ।) रामः - भगवति गोदावरि, नमस्ते ।<br>
वासन्ती - (निरूप्य ।) देव, मोदस्व विजयिना वधूद्वितीयेन देव्याः पुत्रकेण ।<br>
रामः - विजयतामायुष्मान् ।<br>
सीता - अह्महे ईदिसो मे पुत्तओ संवुत्तो ।<br>
रामः - हा देवि, दिष्ट्या वर्धसे ।<br>
येनोद्गच्छद्बिसकिसलयस्निग्धदन्ताङ्कुरेण व्याकृष्टस्ते सुतनु लवलीपल्लवः कर्णमूलात् ।<br>
सोऽयं पुत्रस्तव मदमुचां वारणानां विजेता यत्कल्याणं वयसि तरुणे भाजनं तस्य जातः ॥१५॥<br>
सीता - अविउत्तो दाणिं दीहाऊ इमाए सोह्मतादंसणाए होदु ।<br>
रामः - सखि वासन्तिके, पश्य पश्य ।<br>
कान्तानुवृत्तिचातुर्यमपि शिक्षितं वत्सेन ।<br>
लीलोत्खातमृणालकाण्डकवलच्छेदेषु सम्पादिताः पुष्यत्पुष्करवासितस्य पयसो गण्डूषसङ्क्रान्तयः ।<br>
सेकः शीकरिणा करेण विहितः कामं विरामे पुनर्यत्स्नेहादनरालनालनलिनीपत्रातपत्रं धृतम् ॥१६॥<br>
सीता - भअवदि तमसे, अयं दाव ईरिसो जादो ।<br>
दे उण ण आणामि एत्तिएण कालेण कुसलवा कीरिसा संवुत्तेत्ति ।<br>
तमसा - यादृशोऽयं तादृशौ तावपि ।<br>
सीता - ईरिसंह्मि मन्दभाइणी जाए ण केवलं अज्जउत्तविरहो पुत्तविरहो वि ।<br>
तमसा - भवितव्यतेयमीदृशी ।<br>
सीता - किंवा मए पसूदाए जेण एआरिसं मह पुत्तआणं ईसिविरलधवलदसणकुह्मलुज्जलं अणुबद्धमुद्धकाअलीविहसिदं णिच्चुज्जलं मुहपुण्डरीअजुअलं ण परिचुम्बिअं अज्जउत्तेन ।<br>
तमसा - अस्तु देवताप्रसादात् ।<br>
सीता - भअवदि तमसे, एदिणा अवच्चसंसुमरणेण उस्ससिदपण्हुदत्थणी दाणिं वच्चाणं पिदुणो सण्णिहाणेन खणमेत्तं संसारिणी संवुत्तह्मि ।<br>
तमसा - किमत्रोच्यते ।<br>
प्रसवः खलु प्रकृष्टपर्यन्तः स्नेहस्य ।<br>
परं चैतदन्योन्यसंश्लेषणं पित्रोः अन्तःकरणतत्त्वस्य दम्पत्योः स्नेहसंश्रवात् ।<br>
आनन्दग्रन्थिरेकोऽयमपत्यमिति पठ्यते ॥१७॥<br>
वासन्ती - इतोऽपि देवः पश्यतु ।<br>
अनुदिवसमवर्धयत्प्रिया ते यमचिरनिर्गतमुग्धलोलबर्हम् ।<br>
मणिमुकुट इवोच्छिखः कदम्बे नदति स एष वधूसखः शिखण्डी ॥१८॥<br>
सीता - (सकौतुकस्नेहास्रम् ।) एसो सो ।<br>
रामः - मोदस्व वत्स ।<br>
वयमद्य वर्धामहे ।<br>
सीता - एव्वं होदु ।<br>
रामः - भ्रमिषु कृतपुटान्तर्मण्डलावृत्तिचक्षुःप्रचलितचटुलभ्रूताण्डवैर्मण्डयन्त्या ।<br>
करकिसलयतालैर्मुग्धया नर्त्यमानं सुतमिव मनसा त्वां वत्सलेन स्मरामि ॥१९॥<br>
हन्त, तिर्यञ्चोऽपि परिचयमनुरुन्धन्ते ।<br>
कतिपयकुसुमोद्गमः कदम्बः प्रियतमया परिवर्धितोऽयमासीत् ।<br>
सीता - (सास्रम् ।) सुष्ठु पच्चहिजाणिदं अज्जउत्तेण ।<br>
रामः - स्मरति गिरिमयूर एष देव्याः स्वजन इवात्र यतः प्रमोदमेति ॥२०॥<br>
वासन्ती - अत्र तावदासनपरिग्रहं करोतु देवः ।<br>
एतत्तु देवस्याश्रमम् ।<br>
(राम उपविशति ।) वासन्ती - नीरन्ध्रबालकदलीवनमध्यवर्ति कान्तासखस्य शयनीयशिलातलं ते ।<br>
अत्र स्थिता तृणमदाद्वनगोचरेभ्यः सीता ततो हरिणकैर्न विमुच्यते स्म ॥२१॥<br>
रामः - इदमशक्यं द्रष्टुम् ।<br>
(इत्यन्यतो रुदन्नुपविशति ।) सीता - सहि वासन्ति, किं तुए किदं अज्जउत्तस्स मह अ एदं दंसअन्तीए ।<br>
हद्धी हद्धी ।<br>
सो एव्व अज्जउत्तो ।<br>
तं एव्व पञ्चवडीवणम् ।<br>
सा एव्व पिअसही वासन्दिआ ।<br>
दे एव्व विविहविस्सम्भसक्खिणो गोदावरीकाणणुद्देसा ।<br>
दे एव्व जादणिव्विसेसा मिअपक्खिणो पाअवा अ ।<br>
मह उण मन्दभाइणीए दीसन्तं वि सव्वं एव्व एदं णत्थि ।<br>
ईरिसो जीवलोअस्स परिणामो संवुत्तो ।<br>
वासन्ती - सखि सीते, कथं न पश्यसि रामभद्रस्यावस्थाम् ।<br>
नवकुवलयस्निग्धैरङ्गैर्ददन्नयनोत्सवं सततमपि नः स्वेच्छादृश्यो नवो नव एव सः ।<br>
विकलकरणः पाण्डुच्छायः शुचा परिदुर्बलः कथमपि स इत्युन्नेतव्यस्तथापि दृशोः प्रियः ॥२२॥<br>
सीता - सहि, पेक्खामि ।<br>
तमसा - पश्य प्रियं भूयः ।<br>
सीता - हा देव्व, एसो मए विणा अहंवि एदेण विणेत्ति केण सम्भाविदं आसि ।<br>
ता मुहुत्तमेत्तं जम्मन्तरादोवि दुल्लहलद्धदंसणं बाहसलिलन्तरेषु पेक्खामि दाव वच्चलं अज्जउत्तम् ।<br>
(इति पश्यन्ती स्थिता ।) तमसा - (परिष्वज्य सास्रम् ।) विलुलितमतिपूरैर्बाष्पमानन्दशोकप्रभवमवसृजन्ती पक्ष्मलोत्तानदीर्घा ।<br>
स्नपयति हृदयेशं स्नेहनिष्यन्दिनी ते धवलमधुरमुग्धा दुग्धकुल्येव दृष्टिः ॥२३॥<br>
वासन्ती - ददतु तरवः पुष्पैरर्घ्यं फलैश्च मधुश्च्युतः स्फुटितकमलामोदप्रायाः प्रवान्तु वनानिलाः ।<br>
कमलविरलं रज्यत्कण्ठाः क्वणन्तु शकुन्तयः पुनरिदमयं देवो रामः स्वयं वनमागतः ॥२४॥<br>
रामः - एहि सखि वासन्ति, नन्वितः स्थीयताम् ।<br>
वासन्ती - (उपविश्य सास्रम् ।) महाराज, अपि कुशलं कुमारलक्ष्मणस्य ।<br>
रामः - (अनाकर्णनमभिनीय ।) करकमलवितीर्णैरम्बुनीवारशष्पैस्तरुशकुनिकुरङ्गान्मैथिली यानपुष्यत् ।<br>
भवति मम विकारस्तेषु दृष्टेषु कोऽपि द्रव इव हृदयस्य प्रस्रवोद्भेदयोग्यः ॥२५॥<br>
वासन्ती - महाराज, ननु कुशलं पृच्छामि कुमारलक्ष्मणस्येति ।<br>
रामः - (आत्मगतम् ।) अये, महाराजेति निष्प्रणयमामन्त्रणपदम् ।<br>
सौमित्रिमात्रके बाष्पस्खलिताक्षरः कुशलप्रश्नः ।<br>
तथा मन्ये विदितसीतावृत्तान्तेयमिति ।<br>
(प्रकाशम् ।) आः, कुशलं कुमारलक्ष्मणस्य ।<br>
वासन्ती - (रुदति ।) अयि देव, किं परं दारुणः खल्वसि ।<br>
सीता - सहि वासन्ति, किं तुमं एव्वंवादिणी होसि ।<br>
पूआरुहो सव्वस्स अज्जउत्तो विसेसदो मह पिअसहीए ।<br>
वासन्ती - त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे ।<br>
इत्यादिभिः प्रियशतैरनुरुध्य मुग्धां तामेव शान्तमथवा किमतःपरेण ॥२६॥<br>
(इति मुह्यति ।) तमसा - स्थाने वाक्यनिवृत्तिर्मोहश्च ।<br>
रामः - सखि, समाश्वसिहि समाश्वसिहि ।<br>
वासन्ती - (समाश्वस्य ।) तत्किमिदमकार्यमनुष्ठितं देवेन ।<br>
सीता - सहि वासन्दि, विरम विरम ।<br>
रामः - लोको न मृष्यतीति ।<br>
वासन्ती - कस्य हेतोः ।<br>
रामः - स एव जानाति किमपि ।<br>
तमसा - चिरादुपालम्भः ।<br>
वासन्ती - अयि कठोर यशः किल ते प्रियं किमयशो ननु घोरमतः परम् ।<br>
किमभवद्विपिने हरिणीदृशः कथय नाथ कथं बत मन्यसे ॥२७॥<br>
सीता - सहि वासन्दि, तुमं एव्व दारुणा कठोरा अ ।<br>
जा एव्वं पलवन्तं पलावेसि ।<br>
तमसा - प्रणय एवं व्याहरति शोकश्च ।<br>
रामः - सखि, किमत्र मन्तव्यम् ।<br>
त्रस्तैकहायनकुरङ्गविलोलदृष्टेस्तस्याः परिस्फुरितगर्भभरालसायाः ।<br>
ज्योत्स्नामयीव मृदुबालमृणालकल्पा क्रव्याद्भिरङ्गलतिका नियतं विलुप्ता ॥२८॥<br>
सीता - अज्जउत्त, धरामि एसा धरामि ।<br>
रामः - हा प्रिये जानकि, क्वासि ।<br>
सीता - हद्धी हद्धी ।<br>
अण्णो विअ अज्जउत्तो पमुक्ककण्ठं परुण्णो होदि ।<br>
तमसा - वत्से, साम्प्रतिकमेवैतत् ।<br>
कर्तव्यानि खलु दुःखितैर्दुःखनिर्धारणानि ।<br>
पूरोत्पीडे तटाकस्य परीवाहः प्रतिक्रिया ।<br>
शोकक्षोभे च हृदयं प्रलापैरवधार्यते ॥२९॥<br>
विशेषतो रामभद्रस्य बहुप्रकारकष्टो जीवलोकः ।<br>
इदं विश्वं पाल्यं विधिवदभियुक्तेन मनसा प्रियाशोकं जीवं कुसुममिव धर्मो ग्लपयति ।<br>
स्वयं कृत्वा त्यागं विलपनविनोदोऽप्यसुलभस्तदद्याप्युच्छ्वासो भवति ननु लाभो हि रुदितम् ॥३०॥<br>
रामः - कष्टं भोः, कष्टम् ।<br>
दलति हृदयं शोकोद्वेगाद्द्विधा तु न भिद्यते वहति विकलः कायो मोहं न मुञ्चति चेतनाम् ।<br>
ज्वलयति तनूमन्तर्दाहः करोति न भस्मसात्प्रहरति विधिर्मर्मच्छेदी न कृन्तति जीवितम् ॥३१॥<br>
हे भगवन्तः पौरजानपदाः, न किल भवतां देव्याः स्थानं गृहेऽभिमतं ततस्तृणमिव वने शून्ये त्यक्ता न चाप्यनुशोचिता ।<br>
चिरपरिचितास्ते ते भावास्तथा द्रवयन्ति मामिदमशरणैरद्यास्माभिः प्रसीदत रुद्यते ॥३२॥<br>
वासन्ती - (स्वगतम् ।) अतिगभीरमापूरणं मन्युभारस्य ।<br>
(प्रकाशम् ।) देव, अतिक्रान्ते धैर्यमवलम्ब्यताम् ।<br>
रामः - किमुच्यते धैर्यमिति ।<br>
देव्या शून्यस्य जगतो द्वादशः परिवत्सरः ।<br>
प्रणष्टमिव नामापि न च रामो न जीवति ॥३३॥<br>
सीता - ओहरामि अ मोहिआ विअ एदेहिं अज्जउत्तस्स पिअवअणेहिं ।<br>
तमसा - एवमेव वत्से, नैताः प्रियतमा वाचः स्नेहार्द्राः शोकदारुणाः ।<br>
एतास्ता मधुनो धाराः श्च्योतन्ति सविषास्त्वयि ॥३४॥<br>
रामः - अयि वासन्ति, मया खलु यथा तिरश्चीनमलातशल्यं प्रत्युप्तमन्तः सविषश्च दन्तः ।<br>
तथैव तीव्रो हृदि शोकशङ्कुर्मर्माणि कृन्तन्नपि किं न सोढः ॥३५॥<br>
सीता - एव्वंवि मन्दभाइणी अहं जा पुणो आआसआरिणी अज्जउत्तस्स ।<br>
रामः - एवमतिगूढस्तम्भितान्तःकरणस्यापि मम संस्तुतवस्तुदर्शनादद्यायमावेगः ।<br>
तथाहि ।<br>
वेलोल्लोलक्षुभितकरुणोज्जृम्भणस्तम्भनार्थं यो यो यत्नः कथमपि समाधीयते तं तमन्तः ।<br>
हित्वा भित्वा प्रसरति बलात्कोऽपि चेतोविकारस्तोयस्येवाप्रतिहतरयः सैकतं सेतुमोघः ॥३६॥<br>
सीता - अज्जउत्तस्स एदिणा दुव्वारदारुणारम्भेण दुःखसञ्जोएण परिमुसिअणिअदुःखं पमुक्कजीविअं मे हिअअं फुडै ।<br>
वासन्ती - (स्वगतम् ।) कष्टमत्यासक्तो देवः ।<br>
तदाक्षिपामि तावत् ।<br>
(प्रकाशम् ।) चिरपरिचितामिदानीं जनस्थानाभोगानवलोकनेन मानयतु देवः ।<br>
रामः - एवमस्तु ।<br>
(इत्युत्थाय परिक्रामति ।) सीता - सन्दीवण एव्व दुःखस्स पिअसहीए विणोदणोवाओ त्तितक्केमि ।<br>
वासन्ती - देव देव, अस्मिन्नेव लतागृहे त्वमभवस्तन्मार्गदत्तेक्षणः सा हंसैः कृतकौतुका चिरमभूद्गोदावरीसैकते ।<br>
आयान्त्या परिदुर्मनायितमिव त्वां वीक्ष्य बद्धस्तया कातर्यादरविन्दकुड्मलनिभो मुङ्धः प्रणामाञ्जलिः ॥३७॥<br>
सीता - दालुणासि वासन्ति, दालुणासि ।<br>
जा एदेहिं हिअअमम्मुग्घाडिअसल्लसङ्घट्टनेहिं पुणोपुणोवि मं मन्दभाइणिं अज्जउत्तं अ सुमरावेसि ।<br>
रामः - अयि चण्डि जानकि, इतस्ततो दृश्यसे नानुकम्पसे ।<br>
हा हा देवि स्फुटति हृदयं ध्वंसते देहबन्धः शून्यं मन्ये जगदविरलज्वालमन्तर्ज्वलामि ।<br>
सीदन्नन्धे तमसि विधुरो मज्जतीवान्तरात्मा विश्वङ्मोहः स्थगयति कथं मन्दभाग्यः करोमि ॥३८॥<br>
(इति मूर्च्छति ।) सीता - हद्धी हद्धी ।<br>
पुणोवि मुद्धो अज्जउत्तो ।<br>
वासन्ती - देव, समाश्वसिहि समाश्वसिहि ।<br>
सीता - अज्जउत्त, मं मन्दभाइणिं उद्दिसिअ सअलजीवलोअमङ्गलिअजम्मलाहस्स दे वारंवारं संसैदजीविअदालुणो दशापरिणामो त्ति हा हदह्मि ।<br>
(इति मूर्च्छति ।) तमसा - वत्से, समाश्वसिहि समाश्वसिहि ।<br>
पुनस्ते पाणिस्पर्शो रामभद्रस्य जीवनोपायः ।<br>
वासन्ती - कथमद्यापि नोच्छ्वसिति ।<br>
हा प्रियसखि सीते, क्वासि ।<br>
सम्भावयात्मनो जीवितेश्वरम् ।<br>
(सीता ससम्भ्रममुपसृत्य हृदि ललाटे च स्पृशति ।) वासन्ती - दिष्ट्या प्रत्यापन्नचेतनो रामभद्रः ।<br>
रामः - आलिम्पन्नमृतमयैरिव प्रलेपैरन्तर्वा बहिरपि वा शरीरधातून् ।<br>
संस्पर्शः पुनरपि जीवयन्नकस्मादानन्दादपरमिवादधाति मोहम् ॥३९॥<br>
(सानन्दमुन्मीलिताक्ष एव ।) सखि वासन्ति, दिष्ट्या वर्धसे ।<br>
वासन्ती - कथमिव ।<br>
रामः - सखि, किमन्यत् ।<br>
पुनरपि प्राप्ता जानकी ।<br>
वासन्ती - अयि देव रामभद्र, क्व सा ।<br>
रामः - (स्पर्शसुखमभिनीय ।) पश्य नन्वियं पुरत एव ।<br>
वासन्ती - अयि देव रामभद्र, किमिति मर्मच्छेददारुणैरतिप्रलापैः प्रियसखीविपत्तिदुःखदग्धामपि मां पुनः पुनर्मन्दभाग्यां दहसि ।<br>
सीता - ओसरिदुं इच्छम्मि ।<br>
एसो उण चिरप्पणअसम्भारसोम्मसीअलेण अज्जउत्तप्परिसेण दीहदारुणंवि झत्ति सन्दावं उल्लाहअन्तेण वज्जलेहोवणद्धो विअ परिअद्धवावारो आसञ्जिओ विअ मे अग्गहत्थो ।<br>
रामः - सखि, कुतः प्रलापः ।<br>
गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः ।<br>
सीता - अज्जउत्त, सो एव्व दाणिंसि तुमम् ।<br>
रामः - स एवायं तस्यास्तदितरकरौपम्यसुभगो मया लब्धः पाणिर्ललितलवलीकन्दलनिभः ॥४०॥<br>
(इति गृह्णाति ।) सीता - हद्धी हद्धी ।<br>
अज्जउत्तप्परिसमोहिदाए पमादो मे संवुत्तो ।<br>
रामः - सखि वासन्ति, आनन्दमीलितः प्रियास्पर्शसाध्वसेन परवानस्मि ।<br>
तत्त्वमपि धारय माम् ।<br>
वासन्ती - कष्टमुन्माद एव ।<br>
(सीता ससम्भ्रमं हस्तमाक्षिप्यापसर्पति ।) रामः - धिक् प्रमादः ।<br>
करपल्लवः स तस्याः सहसैव जडो जडात्परिभ्रष्टः ।<br>
परिकम्पिनः प्रकम्पी करान्मम स्विद्यतः स्विद्यन् ॥४१॥<br>
सीता - हद्धी हद्धी ।<br>
अज्जवि अणुबद्धबहुघुम्मन्तवेअणं ण सण्ठावेमि अत्ताणम् ।<br>
तमसा - (सस्नेहकौतुकस्मितं निर्वर्ण्य ।) सस्वेदरोमाञ्चितकम्पिताङ्गी जाता प्रियस्पर्शसुखेन वत्सा ।<br>
मरुन्नवाम्भःपरिधूतसिक्ता कदम्बयष्टिः स्फुटकोरकेव ॥४२॥<br>
सीता - (स्वगतम् ।) अवसेन एदेण अत्ताणएण लज्जाविदह्मि भअवदीए तमसाये ।<br>
किन्ति किल एसा मण्णिस्सदि एसो परिच्चाओ एसो अहिसङ्गेत्ति ।<br>
रामः - (सर्वतोऽवलोक्य ।) हा कथं नास्त्येव ।<br>
नन्वकरुणे वैदेहि ।<br>
सीता - अकरुणह्मि जा एव्वंविहं तुमं पेक्खन्दी एव जीवेमि ।<br>
रामः - क्वासि प्रिये ।<br>
देवि, प्रसीद प्रसीद ।<br>
न मामेवंविधं परित्यक्तुमर्हसि ।<br>
सीता - अयि अज्जउत्त, विप्पदीवं विअ ।<br>
वासन्ती - देव, प्रसीद प्रसीद ।<br>
स्वेनैव लोकोत्तरेण धैर्येण संस्तम्भयातिभूमिं गतमात्मानम् ।<br>
कुत्र मे प्रियसखी ।<br>
रामः - व्यक्तं नास्त्येव ।<br>
कथमन्यथा वासन्त्यपि न पश्येत् ।<br>
अपि खलु स्वप्न एष स्यात् ।<br>
न चास्मि सुप्तः ।<br>
कुतो रामस्य निद्रा ।<br>
सर्वथापि स एवैष भगवाननेकवारपरिकल्पितो विप्रलम्भः पुनः पुनरनुबध्नाति माम् ।<br>
सीता - मए एव्व दारुणाए विप्पलद्धो अज्जउत्तो ।<br>
वासन्ती - देव, पश्य पश्य ।<br>
पौलस्त्यस्य जटायुषा विघटितः कार्ष्णायसोऽयं रथ स्ते चैते पुरतः पिशाचवदनाः कङ्कालशेषाः खराः ।<br>
खड्गच्छिन्नजटायुपक्षतिरितः सीतां चलन्तीं वहन्नन्तर्व्यापृतविद्युदम्बुद इव द्यामभ्युदस्थादरिः ॥४३॥<br>
सीता - (सभयम् ।) अज्जउत्त, तादो वावादीअदि ।<br>
ता परित्ताहि परित्ताहि ।<br>
अहं वि अवहरिज्जामि ।<br>
रामः - (सवेगमुत्थाय ।) आः पाप तातप्राणसीतापहारिन् लङ्कापते, क्व यास्यसि ।<br>
वासन्ती - अयि देव राक्षसकुलप्रलयधूमकेतो, किमद्यापि ते मन्युवियषः ।<br>
सीता - अह्महे, उब्भत्तह्मि ।<br>
रामः - अन्य एवायमधुना विपर्ययो वर्तते ।<br>
उपायानां भावादविरलविनोदव्यतिकरैर्विमर्दैर्वीराणां जनितजगदत्यद्भुतरसः ।<br>
वियोगो मुग्धाक्ष्याः स खलु रिपुघातावधिरभूत्कटुस्तूष्णीं सह्यो निरवधिरयं तु प्रविलयः ॥४४॥<br>
सीता - बहुमाणिदह्मि पुव्वविरहे ।<br>
णिरवधित्ति हा हदह्मि ।<br>
रामः - कष्टं भोः ।<br>
व्यर्थं यत्र कपीन्द्रसख्यमपि मे वीर्यं हरीणां वृथा प्रज्ञा जाम्बवतो न यत्र न गतिः पुत्रस्य वायोरपि ।<br>
मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिये क्वासि मे ॥४५॥<br>
सीता - बहुमाणिदह्मि पुव्वविरहे ।<br>
रामः - सखि वासन्ति, दुःखायैव सुहृदामिदानीं रामदर्शनम् ।<br>
कियच्चिरं त्वा रोदयिष्यामि ।<br>
तदनुजानीहि मां गमनाय ।<br>
सीता - (सोद्वेगमोहं तमसामाश्लिष्य ।) हा भअवदि तमसे, गच्छदि दाणिं अज्जउत्तो किं करिस्सम् ।<br>
(इति मूर्च्छति ।) तमसा - वत्से जानकि, समाश्वसिहि समाश्वसिहि ।<br>
विधिस्तवानुकूलो भविष्यति ।<br>
तदायुष्मतोः कुशलवयोर्वर्षर्द्धिमङ्गलानि सम्पादयितुं भागीरथीपदान्तिकमेव गच्छावः ।<br>
सीता - भअवदि, पसीद ।<br>
खणमेत्तं वि दुल्लहदंसणं पेक्खामि ।<br>
रामः - अस्ति चेदानीमश्वमेधसहधर्मचारिणी मे ।<br>
सीता - (साक्षेपम् ।) अज्जउत्त, का ।<br>
वासन्ती - परिणीतमपि किम् ।<br>
रामः - नहि नहि ।<br>
हिरण्मयी सीताप्रतिकृतिः ।<br>
सीता - (सोच्छ्वासास्रम् ।) अज्जउत्त, दाणिं सि तुमम् ।<br>
अह्महे, उक्खाइदं दाणिं मे परिच्चाअसल्लं अज्जउत्तेन ।<br>
रामः - तत्रापि तावद्बाष्पदिग्धं चक्षुर्विनोदयामि ।<br>
सीता - धण्णा खु सा जा एव्वं अज्जउत्तेन बहुमण्णीअदि ।<br>
जा एव्वं अज्जउत्तं विणोदयन्दी आसाबन्धणं खु जादा जीअलोअस्स ।<br>
तमसा - (सस्मितस्नेहार्द्रं परिष्वज्य ।) अयि वत्से, एवमात्मा स्तूयते ।<br>
सीता - (सलज्जम् ।) परिहसिदह्मि भअवदीए ।<br>
वासन्ती - महानयं व्यतिकरोऽस्माकं प्रसादः ।<br>
गमनं प्रति यथा कार्यहानिर्न भवति तथा कार्यम् ।<br>
रामः - तथास्तु ।<br>
सीता - पडिऊला दाणिं मे वासन्दी संवुत्ता ।<br>
तमसा - वत्से, एहि गच्छावः ।<br>
सीता - एव्वं करम्ह ।<br>
तमसा - कथं वा गम्यते ।<br>
यस्यास्तव प्रत्युप्तस्येव दयिते तृष्णादीर्घस्य चक्षुषः ।<br>
मर्मच्छेदोपमैर्यत्नैः सन्निकर्षो निरुध्यते ॥४६॥<br>
सीता - णमो सुकिदपुण्णजणदंसणिज्जाणं अज्जउत्तचलणकमलाणम् ।<br>
(इति मूर्च्छति ।) तमसा - वत्से, समाश्वसिहि ।<br>
सीता - (आश्वस्य ।) केच्चिरं वा मेहान्तरेण न पुण्णचन्ददंसणम् ।<br>
तमसा - अहो संविधानकम् ।<br>
एको रसः करुण एव निमित्तभेदाद्भिन्नः पृथक्पृथगिव श्रयते विवर्तान् ।<br>
आवर्तबुद्बुदतरङ्गमयान्विकारानम्भो यथा सलिलमेव हि तत्समस्तम् ॥४७॥<br>
रामः - विमानराज, इत इतः ।<br>
(सर्वे उत्तिष्ठन्ति ।) तमसावासन्त्यौ - (सीतारामौ प्रति ।) अवनिरमरसिन्धुः सार्धमस्मद्विधाभिः स च कुलपतिराद्यश्छन्दसां यः प्रयोक्ता ।<br>
स च मुनिरनुयातारुन्धतीको वसिष्ठस्तव वितरतु भद्रं भूयसे मङ्गलाय ॥४८॥<br>
(इति निष्क्रान्ताः सर्वे ।) तृतीयोऽङ्कः ।</p>

  </div>
</article>


        

        



    <aside class="card border noPrint" id="section-tree-item-kAvyam_rUpakam_bhava-bhUtiH_uttara-rAma-charitam_mUlam_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/kAvyam/rUpakam/bhava-bhUtiH/uttara-rAma-charitam/mUlam/03/">०३ </a>
            <a data-toggle="collapse" href="#section-tree-item-body-kAvyam_rUpakam_bhava-bhUtiH_uttara-rAma-charitam_mUlam_03_md" role="button" aria-expanded="false" aria-controls="section-tree-item-body-kAvyam_rUpakam_bhava-bhUtiH_uttara-rAma-charitam_mUlam_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_rUpakam_bhava-bhUtiH_uttara-rAma-charitam_mUlam_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
