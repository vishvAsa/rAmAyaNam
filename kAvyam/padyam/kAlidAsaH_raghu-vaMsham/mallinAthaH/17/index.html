<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | १७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/kAvyam/padyam/kAlidAsaH_raghu-vaMsham/mallinAthaH/17/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/kAvyam/padyam/kAlidAsaH_raghu-vaMsham/mallinAthaH/17/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="१७">
  <meta property="og:description" content="सप्तदशः सर्गः।
नमो रामपदाम्भोजं रेणवो यत्र संततम् ।
कुर्वन्ति कुमुदप्रीतिमरण्यगृहमेधिनः ॥
अतिथिं नाम काकुत्स्थात्पुत्रं प्राप कुमुद्वती ।
पश्चिमाद्यामिनीयामात्प्रसादमिव चेतना ॥ 1 ॥
01 अतिथिमिति॥ कुमुद्वती काकुत्स्थात्कुशात्। अतिथिं नाम पुत्रम्। चेतना बुद्धिः पश्चिमादन्तिमाद्यामिन्या रात्रेर्यामात्प्रहरात्। ‘द्वौ यामप्रहरौ समौ’ इत्यमरः। प्रसादं वैशद्यमिव। प्राप। ब्राह्मे मुहूर्ते सर्वेषां बुद्धिवैशद्यं भवतीति प्रसिद्धिः ॥ 1 ॥
स पितुः पितृमान्वंशं मातुश्चानुपमद्युतिः ।
अपुनात्सवितेवोभौ मार्गावुत्तरदक्षिणौ ॥ 2 ॥
02 स इति॥ पितृमान्। प्रशंसार्थे मतुप्। सुशिक्षित इत्यर्थः। अनुपमद्युतिः सवितुश्चेदं विशेषणम्। सोऽतिथिः पितुः कुशस्य मातुः कुमुद्वत्याश्च वंशम्। सविता। उत्तरदक्षिणावुभौ मार्गाविव। अपुनात् पवित्रीकृतवान् ॥ 2 ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="१७">
  <meta itemprop="description" content="सप्तदशः सर्गः।
नमो रामपदाम्भोजं रेणवो यत्र संततम् ।
कुर्वन्ति कुमुदप्रीतिमरण्यगृहमेधिनः ॥
अतिथिं नाम काकुत्स्थात्पुत्रं प्राप कुमुद्वती ।
पश्चिमाद्यामिनीयामात्प्रसादमिव चेतना ॥ 1 ॥
01 अतिथिमिति॥ कुमुद्वती काकुत्स्थात्कुशात्। अतिथिं नाम पुत्रम्। चेतना बुद्धिः पश्चिमादन्तिमाद्यामिन्या रात्रेर्यामात्प्रहरात्। ‘द्वौ यामप्रहरौ समौ’ इत्यमरः। प्रसादं वैशद्यमिव। प्राप। ब्राह्मे मुहूर्ते सर्वेषां बुद्धिवैशद्यं भवतीति प्रसिद्धिः ॥ 1 ॥
स पितुः पितृमान्वंशं मातुश्चानुपमद्युतिः ।
अपुनात्सवितेवोभौ मार्गावुत्तरदक्षिणौ ॥ 2 ॥
02 स इति॥ पितृमान्। प्रशंसार्थे मतुप्। सुशिक्षित इत्यर्थः। अनुपमद्युतिः सवितुश्चेदं विशेषणम्। सोऽतिथिः पितुः कुशस्य मातुः कुमुद्वत्याश्च वंशम्। सविता। उत्तरदक्षिणावुभौ मार्गाविव। अपुनात् पवित्रीकृतवान् ॥ 2 ॥">
  <meta itemprop="wordCount" content="3304">
  <meta name="twitter:card" content="summary">
  <meta name="twitter:title" content="१७">
  <meta name="twitter:description" content="सप्तदशः सर्गः।
नमो रामपदाम्भोजं रेणवो यत्र संततम् ।
कुर्वन्ति कुमुदप्रीतिमरण्यगृहमेधिनः ॥
अतिथिं नाम काकुत्स्थात्पुत्रं प्राप कुमुद्वती ।
पश्चिमाद्यामिनीयामात्प्रसादमिव चेतना ॥ 1 ॥
01 अतिथिमिति॥ कुमुद्वती काकुत्स्थात्कुशात्। अतिथिं नाम पुत्रम्। चेतना बुद्धिः पश्चिमादन्तिमाद्यामिन्या रात्रेर्यामात्प्रहरात्। ‘द्वौ यामप्रहरौ समौ’ इत्यमरः। प्रसादं वैशद्यमिव। प्राप। ब्राह्मे मुहूर्ते सर्वेषां बुद्धिवैशद्यं भवतीति प्रसिद्धिः ॥ 1 ॥
स पितुः पितृमान्वंशं मातुश्चानुपमद्युतिः ।
अपुनात्सवितेवोभौ मार्गावुत्तरदक्षिणौ ॥ 2 ॥
02 स इति॥ पितृमान्। प्रशंसार्थे मतुप्। सुशिक्षित इत्यर्थः। अनुपमद्युतिः सवितुश्चेदं विशेषणम्। सोऽतिथिः पितुः कुशस्य मातुः कुमुद्वत्याश्च वंशम्। सविता। उत्तरदक्षिणावुभौ मार्गाविव। अपुनात् पवित्रीकृतवान् ॥ 2 ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/kAvyam\/padyam\/kAlidAsaH_raghu-vaMsham\/mallinAthaH\/17\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/kAlidAsaH_raghu-vaMsham\/mallinAthaH\/17.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/" />
<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> १७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७">१७</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/kAvyam/padyam/kAlidAsaH_raghu-vaMsham/mallinAthaH/17.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तदशः सर्गः।<br>
नमो रामपदाम्भोजं रेणवो यत्र संततम् ।<br>
कुर्वन्ति कुमुदप्रीतिमरण्यगृहमेधिनः ॥<br>
अतिथिं नाम काकुत्स्थात्पुत्रं प्राप कुमुद्वती ।<br>
पश्चिमाद्यामिनीयामात्प्रसादमिव चेतना ॥ 1 ॥</p>
<details open><summary>01</summary>
<p>अतिथिमिति॥ कुमुद्वती काकुत्स्थात्कुशात्। अतिथिं नाम पुत्रम्। चेतना बुद्धिः पश्चिमादन्तिमाद्यामिन्या रात्रेर्यामात्प्रहरात्। &lsquo;द्वौ यामप्रहरौ समौ&rsquo; इत्यमरः। प्रसादं वैशद्यमिव। प्राप। ब्राह्मे मुहूर्ते सर्वेषां बुद्धिवैशद्यं भवतीति प्रसिद्धिः ॥ 1 ॥</p>
</details>
<p>स पितुः पितृमान्वंशं मातुश्चानुपमद्युतिः ।<br>
अपुनात्सवितेवोभौ मार्गावुत्तरदक्षिणौ ॥ 2 ॥</p>
<details open><summary>02</summary>
<p>स इति॥ पितृमान्। प्रशंसार्थे मतुप्। सुशिक्षित इत्यर्थः। अनुपमद्युतिः सवितुश्चेदं विशेषणम्। सोऽतिथिः पितुः कुशस्य मातुः कुमुद्वत्याश्च वंशम्। सविता। उत्तरदक्षिणावुभौ मार्गाविव। अपुनात् पवित्रीकृतवान् ॥ 2 ॥</p>
</details>
<p>तमादौ कुलविद्यानामर्थमर्थविदां वरः ।<br>
पश्चात्पार्थिवकन्यानां पाणिमग्राहयत्पिता ॥ 3 ॥</p>
<details open><summary>03</summary>
<p>तमिति॥ अर्थाञ्छब्दार्थान्दानसंग्रहादिक्रियाप्रयोजनानि च विदन्तीत्यर्थविदः तेषां वरः श्रेष्ठः पिता कुशः। तमतिथिमादौ प्रथमं कुलविद्यानामान्वीक्षिकीत्रयीवार्ता-दण्डनीतिनामर्थमभिधेयमग्राहयदबोधयत्। पश्चात्पार्थिवकन्यानां पाणिमग्राहयत्स्वीकारितवान्। उदवाहयदित्यर्थः। ग्रहेर्ण्यन्तस्य सर्वत्र द्विकर्मकत्वम् स्तीत्युक्तं प्राक् ॥ 3 ॥</p>
</details>
<p>जात्यस्तेनाभिजातेन शूरः शौर्यवता कुशः ।<br>
अमन्यतैकमात्मानमनेकं वशिना वशी ॥ 4 ॥</p>
<details open><summary>04</summary>
<p>जात्य इति॥ जातौ भवो जात्यः कुलीनः शूरो वशी कुशोऽभिजातेन कुलीनेन। &lsquo;अभिजातः कुलीनः स्यात्&rsquo; इत्यमरः। शौर्यवता वशिना तेनातिथिना। करणेन एकमात्मानम्। एको न भवतीत्यनेकस्तम्। अमन्यत। सर्वगुणसामग्र्यादात्मजमात्मन एव रूपान्तरममंस्तेत्यर्थः ॥ 4 ॥</p>
</details>
<p>स कुलोचितमिन्द्रस्य साहायकमुपेयिवान् ।<br>
जघान समरे दैत्यं दुर्जयं तेन चावधि ॥ 5 ॥</p>
<details open><summary>05</summary>
<p>स इति॥ स कुशः कुलोचितं कुलाभ्यस्तमिन्द्रस्य साहायकं सहकारित्वम्। &lsquo;योपधात्-&rsquo;(पा.5।1।132) इत्यादिना वुञ्। उपेयिवान् प्राप्तः सन् समरे नामतोऽर्थतश्च दुर्जयं दैत्यं जघानावधीत्। तेन दैत्येन। अवधि हतश्च। &lsquo;लुङिच&rsquo; (पा.2।4।43) इति हनो वधादेशः ॥ 5 ॥</p>
</details>
<p>तं स्वसा नागराजस्य कुमुदस्य कुमुद्वती ।<br>
अन्वगात्कुमुदानन्दं शशाङ्कमिव कौमुदी ॥ 6 ॥</p>
<details open><summary>06</summary>
<p>तमिति॥ कुमुदस्य नाम नागराजस्य स्वसा कुमुद्वती कुशपत्नी कुमुदानन्दं शशङ्कं कौमुदी ज्योत्स्नेव। तं कुशमन्वगात्। कुशस्तु। कुः पृथ्वी तस्या मुत्प्रीतिः सैवानन्दो यस्येति कुमुदानन्दः। परानन्देन स्वयमानन्दतीत्यर्थः ॥ 6 ॥</p>
</details>
<p>तयोर्दिवस्पतेरासीदेकः सिंहासनार्धभाक् ।<br>
द्वितीयापि सखी शच्याः पारिजातांशभागिनी ॥ 7 ॥</p>
<details open><summary>07</summary>
<p>तयोरिति॥ थयोः कुश-कुमुद्वत्योर्मध्य एकः कुशो दिवस्पतेरिन्द्रस्य सिंहासनार्धं सिंहासनैकदेशः,तद्भाक्। आसीत्। द्वितीया कुमुद्वत्यपि शच्या इन्द्राण्याः पारिजातांशस्य भागिनी ग्राहिणी। &lsquo;संपृच्-&rsquo; इत्यादिना भजेर्घिनुण्प्रत्ययः। सख्यासीत्। कस्कादित्वाद्दिवस्पतिः साधुः ॥ 7 ॥</p>
</details>
<p>तदात्मसंभवं राज्ये मन्त्रिवृद्धाः समादधुः ।<br>
स्मरन्तः पश्चिमामाज्ञां भर्तुः सङ्ग्रामयायिनः ॥ 8 ॥</p>
<details open><summary>08</summary>
<p>तदिति॥ सङ्ग्रामयायिनः सङ्ग्रामं यास्यतः। आवश्यकार्थे णिनिः। &lsquo;अकेनोर्भविष्यदाधमर्ण्ययोः&rsquo;(पा.2।3।70) इति षष्ठीनिषेधः। भर्तुः स्वामिनः कुशस्य पश्चिमामन्तिमामाज्ञां विपर्यये पुत्रोऽभिषेक्तव्य इत्येवंरूपां स्मरन्तो मन्त्रिवृद्धास्तदात्मसंभवमतिथिं राज्ये समादधुर्निदधुः ॥ 8 ॥</p>
</details>
<p>ते तस्य कल्पयामासुरभिषेकाय शिल्पिभिः ।<br>
विमानं नवमुद्वेदि चतुःस्तम्भप्रतिष्ठितम् ॥ 9 ॥</p>
<details open><summary>09</summary>
<p>त इति॥ ते मन्त्रिणस्तस्यातिथेरभिषेकाय शिल्पिभिरुद्वेदि उन्नतवेदिकं चतुःस्तम्भप्रतिष्ठितं चतुर्षु स्तम्भेषु प्रतिष्ठितं नवं विमानं मण्डपं कल्पयामासुः कारयामासुः ॥ 9 ॥</p>
</details>
<p>तत्रैनं हेमकुम्भेषु संभृतैस्तीर्थवारिभिः ।<br>
उपतस्थुः प्रकृतयो भद्रपीठोपवेशितम् ॥ 10 ॥</p>
<details open><summary>10</summary>
<p>तत्रेति॥ तत्र विमाने भद्रपीठे पीठविशेष उपवेशितमेनमतिथिं हेमकुम्भेषु संभृतैः संगृहीतैस्तीर्थवारिभिः। करणैः प्रकृतयो मन्त्रिणा उपतस्थु ॥ 10 ॥</p>
</details>
<p>नदद्भिः स्निग्धगम्भीरं तूर्यैराहतपुष्करैः ।<br>
अन्वमीयत कल्याणं तस्याविच्छिन्नसंतति ॥ 11 ॥</p>
<details open><summary>11</summary>
<p>नदद्भिरिति॥ आहतं पुष्करं मुखं येषां तौ। &lsquo;पुष्करं करिहस्ताग्रे वाद्यभाण्डमुखेऽपि च&rsquo; इत्यमरः। स्निग्धां मधुरं गम्भीरं च नदद्भिस्तूर्यैस्तस्यातिथेरविच्छिन्नसंतत्यविच्छिन्नपारंपर्यं कल्याणं भावि शुभमन्वमीयतानुमितम् ॥ 11 ॥</p>
</details>
<p>दूर्वायवाङ्कुरप्लक्षत्वगभिन्नपुटोत्तरान् ।<br>
ज्ञातिवृद्धैः प्रयुक्तान्स भेजे नीराजनाविधीन् ॥ 12 ॥</p>
<details open><summary>12</summary>
<p>दूर्वेति॥ सोऽतिथिः दूर्वाश्च यवाङ्कुराश्च प्लक्षत्वचश्चु अभिन्नपुटा बालपल्लवाश्चोत्तराणि प्रधानानि येषु तान्। अभिन्नपुटानि मधूकपुष्पाणीति केचित्। कमलानीत्यन्ये। ज्ञातिषु ये वृद्धास्तैः प्रयुक्तान्नीराजनाविधीन्भेजे ॥ 12 ॥</p>
</details>
<p>पुरोहितपुरोगास्तं जिष्णुं जैत्रैरथर्वभिः ।<br>
उपचक्रमिरे पूर्वमभिषेक्तुं द्विजातयः ॥ 13 ॥</p>
<details open><summary>13</summary>
<p>पुरोहितेति॥ पुरोहितपुरोगाः पुरोहितप्रमुखा द्विजातयो ब्राह्मणा जिष्णुं जयशीलं तमतिथिं जैत्रैर्जयशीलरथर्वभिर्मन्त्रविशेषैः करणैः पूर्वमभिषेक्तुमुपचक्रमिरे ॥ 13 ॥</p>
</details>
<p>तस्यौघमहती मूर्ध्नि निपतन्ती व्यरोचत ।<br>
सशब्दमभिषेकश्रीर्गङ्गेव त्रिपुरद्विषः ॥ 14 ॥</p>
<details open><summary>14</summary>
<p>तस्येति॥ तस्यातिथेर्मूर्ध्नि सशब्दं निपतन्त्योघमहती महाप्रवाहा। अभिषिच्चतेऽनेनेत्यभिषेको जलम्। स एव श्रीः। यद्वा,-तस्य श्रीः समृद्धिस्त्रिपुरद्विषः शिवस्य,मूर्ध्नि निपतन्ती गङ्गेव। व्यरोचत। त्रयाणां पुराणां द्वेष्टेति विग्रहः ॥ 14 ॥</p>
</details>
<p>स्तूयमानः क्षणे तस्मिन्नलक्ष्यत स बन्दिभिः ।<br>
प्रवृद्ध इव पर्जन्यः सारङ्गैरभिनन्दितः ॥ 15 ॥</p>
<details open><summary>15</summary>
<p>स्तूयमान इति॥ तस्मिन्क्षणेऽभिषेककाले बन्दिभिः स्तूयमानः सोऽतिथिः प्रवृद्धः प्रवृद्धवान्। कर्तरि क्तः। अत एव सारङ्गैश्चातकैरभिनन्दितः पर्जन्यो मेघ इव। अलक्ष्यत ॥ 15 ॥</p>
</details>
<p>तस्य सन्मन्त्रपूताभिः स्नानमद्भिः प्रतीच्छतः ।<br>
ववृधे वैद्युतस्याग्नेर्वृष्टिसेकादिव द्युतिः ॥ 16 ॥</p>
<details open><summary>16</summary>
<p>तस्येति॥ सन्मन्त्रैः पूताभिः शुद्धाभिरद्भिः स्नानं प्रतीच्छतः कुर्वपतस्तस्य वृष्टिसेकात्। विद्युतोऽयं वैद्युतः। तस्याबिन्धनस्याग्नेरिव। द्युतिर्ववृधे ॥ 16 ॥</p>
</details>
<p>स तावदभिषेकान्ते स्नातकेभ्यो ददौ वसु ।<br>
यावतैषां समाप्येरन्यज्ञाः पर्याप्तदक्षिणाः ॥ 17 ॥</p>
<details open><summary>17</summary>
<p>स इति॥ सोऽतिथइरभिषेकान्ते स्नातकेभ्यो गृहस्थेभ्यस्तावत्तावत्परिमाणं वसु धनं ददौ। यावता वसुना। एषां स्नातकानां पर्याप्ददक्षिणाः समग्रदक्षिणा यज्ञाः समाप्येरन्। तावद्ददावित्यन्वयः ॥ 17 ॥</p>
</details>
<p>ते प्रीतमनसस्तस्मै यामाशिषमुदैरयन् ।<br>
सा तस्य कर्मनिर्वृत्तर्दूरं पश्चात्कृता फलैः ॥ 18 ॥</p>
<details open><summary>18</summary>
<p>त इति॥ प्रीतमनसस्ते स्नातकास्तस्मा अतिथये यामाशिषमुदैरयन् व्याहरन् साशीस्तस्यातिथेः कर्मनिर्वृत्तैः पूर्वपुण्यनिष्पन्नैः फलैः साम्राज्यादिभिर्दूरं दूरतः पश्चात्कृता। स्वफलदानस्य तदानीमनवकाशात्कालान्तरोद्वीक्षणं न चकारेत्यर्थः ॥ 18 ॥</p>
</details>
<p>बन्धच्छेदं स बद्धानां वधार्हाणामवध्यताम् ।<br>
धुर्याणां च धुरो मोक्षमदोहं चादिशद्गवाम् ॥ 19 ॥</p>
<details open><summary>19</summary>
<p>बन्धेति॥ सोऽतिथिर्बद्धानां बन्धच्छेदं वधार्हाणामवध्यताम्। धुरं वहन्तीति धुर्या बपलीवर्दादयः। तेषां धुरो भारस्य मोक्षं गवामदोहं वत्सानां पानार्थं दोहनिवृत्तिं चादिशदादिदेश ॥ 19 ॥</p>
</details>
<p>क्रीडापतत्रिणोऽप्यस्य पञ्जरस्थाः शुकादयः ।<br>
लब्धमोक्षास्तदादेशाद्यथेष्टगतयोऽभवन् ॥ 20 ॥</p>
<details open><summary>20</summary>
<p>क्रीडेति॥ पञ्जरस्थाः शुकादयः। अस्यातिथेः क्रीडापतत्रिणोऽपि। किमुतान्य इति &lsquo;अपि&rsquo;शब्दार्थः। तदादेशात्तस्यातिथेः शासनात्। लब्धमोक्षाः सन्तो यथेष्टं गतिर्येषां ते स्वेच्छाचारिणोऽभवन् ॥ 20 ॥</p>
</details>
<p>ततः कक्ष्यान्तरन्यस्तं गजदन्तासनं शुचि ।<br>
सोत्तरच्छदमध्यास्त नेपथ्यग्रहणाय सः ॥ 21 ॥</p>
<details open><summary>21</summary>
<p>तत इति॥ ततः सोऽतिथिः। नेपथ्यग्रहणाय प्रसाधनस्वीकाराय। कक्ष्यान्तरं हर्म्याङ्गणविशेषः। &lsquo;कक्ष्या प्रकोष्ठे हर्म्यादेः&rsquo; इत्यमरः। तत्र न्यस्तं स्थापितं शुचि निर्मलं सोत्तरच्छदमास्तरणसहितं गजदन्तस्यासनं पीठमध्यास्त। तत्रोपविष्ट इत्यर्थः ॥ 21 ॥</p>
</details>
<p>तं धूपाश्यानकेशान्तं तोयनिर्णिक्तपाणयः ।<br>
आकल्पसाधनैस्तैस्तैरुपसेदुः प्रसाधकाः ॥ 22 ॥</p>
<details open><summary>22</summary>
<p>तमिति॥ तोयेन निर्णिक्तपाणयः क्षालितहस्ता;प्रसाधका अलंकर्तारो धूपेन गन्धद्रव्यधूपेनाशअयानकेशान्तं शोषितकेशपाशान्तं तमतिथिं तैस्तैराकल्पस्य नेपथ्यस्य साधनैर्गन्धमाल्यादिभिः। उपसेदुरुपतस्थुः,अलंचक्रुरित्यर्थः ॥ 22 ॥</p>
</details>
<p>तेऽस्य मुक्तागुणोन्नद्धं मौलिमन्तर्गतस्रजम् ।<br>
प्रत्यूपुः पद्मरागेण प्रभामण्डलशोभिना ॥ 23 ॥</p>
<details open><summary>23</summary>
<p>त इति॥ ते प्रसाधका मुक्तागुणेन मौक्तिकसरेणोन्नद्धमुद्बद्धमन्तर्गतस्रजमस्यातिथेर्मौलिं धम्मिल्लं प्रभामण्डलशोभिना पद्मरागेण माणिक्येन प्रत्यूपुः प्रत्युप्त चक्रुः ॥ 23 ॥</p>
</details>
<p>चन्दनेनाङ्गरागं च मृगनाभिसुगन्धिना ।<br>
समापय्य ततश्चक्रुः पत्रं विन्यस्तरोचनम् ॥ 24 ॥</p>
<details open><summary>24</summary>
<p>चन्दनेनेति॥ किंच,मृगनाभ्या कस्तूरिकया सुगन्धिना चन्दनेन अङ्गरागमङ्गविलेपनं समापय्य समाप्य ततोऽनन्तरं विन्यस्ता रोचना गोरोचना यस्मिंस्तत्पत्रं पत्ररचनं चक्रुः  ॥ 24 ॥</p>
</details>
<p>आमुक्ताभरणः स्रग्वी हंसचिह्नदुकूलवान् ।<br>
आसीदतिशयप्रेक्ष्यः स राज्यश्रीवधूवरः ॥ 25 ॥</p>
<details open><summary>25</summary>
<p>आमुक्तेति॥ आमुक्ताभरणः आसञ्जिताभरणः। स्रजोऽस्य सन्तीति स्रग्वी। &lsquo;अस्मायामेधास्रजो विनिः&rsquo;(पा.5।2।121) इति विनिप्रत्ययः। हंसाश्चिह्नमस्येति हंसचिह्नं यद्दुकूलं तद्वान्। अत्र बहुव्रीहिणैवार्थसिद्धेर्मतुबानर्थक्येऽपि सर्वधनीत्यादिवत् कर्मधारयादपि मत्वर्थीयं प्रत्ययमिच्छन्ति। एवमन्यत्रापि द्रष्टव्यम्। राज्यश्रीरेव वधूर्नवोढा तस्या वरो वोढा। &lsquo;वधूः स्नुषा नवोढा स्त्री वरो जामातृषिङ्गयोः&rsquo; इति विश्वः। सोऽतिथिः। अतिशयेन प्रेक्ष्यो दर्शनीय आसीत् । वरोऽप्येवंविशेषणः ॥ 25 ॥</p>
</details>
<p>नेपथ्यदर्शिनश्छाया तस्यादर्शे हिरण्मये ।<br>
विरराजोदिते सूर्ये मेरौ कल्पतरोरिव ॥ 26 ॥</p>
<details open><summary>26</summary>
<p>नेपथ्येति॥ हिरण्मये सौवर्ण आदर्शे दर्पणे नेपथ्यदर्शिनो वेषं पश्यतस्तस्यातिथेश्छाया प्रतिबिम्बम्। उदिते सूर्ये दर्पणकल्पे मेरौ यः कल्पतरुस्तस्य छायेव। विरराज। तस्य सूर्यसंक्रान्तबिम्बस्य संभवत् &lsquo;मेरौ&rsquo;इत्युक्तम् ॥ 26 ॥</p>
</details>
<p>स राजककुदव्यग्रपाणिभिः पार्श्ववर्तिभिः ।<br>
ययावुदीरितालोकः सुधर्मानवमां सभाम् ॥ 27 ॥</p>
<details open><summary>27</summary>
<p>स इति॥ सोऽतिथी राजककुदानि राजचिह्नानि छत्रचामरादीनि। &lsquo;प्राधान्ये राजलिङ्गे च वृषाङअके ककुदोऽस्त्रियाम्&rsquo; इत्यमरः। तेषु व्यग्राः पाणयो येषां तैः पार्श्ववर्तिभिर्जनैरुदीरितालोक उञ्चारितजयशब्दः। &lsquo;आलोको जयशब्दः स्यात्&rsquo; इति हलायुधः। सुधर्माया देवसभाया अनवमामन्यूनां सभामास्थानीं ययौ। &lsquo;स्यात्सुधर्मा देवसभा&rsquo; इत्यमरः ॥ 27 ॥</p>
</details>
<p>वितानसहितं तत्र भेजे पैतृकमासनम् ।<br>
चूडामणिभिरुद्धृष्टपादपीठं महीक्षिताम् ॥ 28 ॥</p>
<details open><summary>28</summary>
<p>वितानेति॥ तत्र सभायां वितानेनोल्लोचेन सहितम्। &lsquo;अस्त्री वितानमुल्लोचः&rsquo; इत्यमरः। महीक्षितां राज्ञां चूडामणिभिः शिरोरत्नैरुद्धृष्टमुल्लिखितं पादपीठं यस्य तत्। पितुरिदं पैतृकम्। &lsquo;ऋतष्ठञ्&rsquo;(पा.4।3।78) इति ठञ्प्रत्ययः। आसनं सिंहासनं भेजे ॥ 28 ॥</p>
</details>
<p>शुशुभे तेन चाक्रान्तं मङ्गलायतनं महत् ।<br>
श्रीवत्सलक्षणं वक्षः कौस्तुभेनेव कैशवम् ॥ 29 ॥</p>
<details open><summary>29</summary>
<p>शुशुभ इति॥ तेन चाक्रान्तं। श्रीवत्सो नाम गृहविशेषः तल्लक्षणं श्रीवत्सरूपम्। &lsquo;श्रीवत्सनन्द्यावर्तादिविच्छेदा बहवो द्वयोः&rsquo; इति सज्जनः। महदधिकं मङ्गलायतनं मङ्गलगृहं सभारूपम्। कौस्तुभेन मणिनाऽऽक्रान्तं श्रीवत्सलक्षणम्। केशवस्येदं कैशवम्। वक्ष इव शुशुभे ॥ 29 ॥</p>
</details>
<p>बभौ भूयः कुमारत्वादाधिराज्यमवाप्य सः ।<br>
रेखाभावादुपारूढः सामग्र्यमिव चन्द्रमाः ॥ 30 ॥</p>
<details open><summary>30</summary>
<p>बभाविति॥ सोऽतिथिः कुमारत्वाद्बाल्याद्भूयो यौवराज्यमवाप्यैवानन्तरम्। अधिराजस्य भाव आधिराज्यं माहाराज्यमवाप्य। रेखाभावादर्धेन्दुत्वमवाप्यैव सामग्र्यमुपारूढः पूर्णतां गतश्चन्द्रमा इव बभौ इति व्याख्यानम्। तदपि यौवराज्याभावनिश्चये ज्याय एव ॥ 30 ॥</p>
</details>
<p>प्रसन्नमुखरागं तं स्मितपूर्वाभिभाषिणम् ।<br>
मूर्तिमन्तममन्यन्त विश्वासमनुजीविनः ॥ 31 ॥</p>
<details open><summary>31</summary>
<p>प्रसन्नेति॥ प्रसन्नो मुखरागो मुखकान्तिर्यस्य तं स्मितपूर्वं यथा तथाऽभिभाषिणमाभाषणशीलं तमतिथिम्। अनुजीविनो मूर्तिमन्तं विग्रहवन्तं विश्वासं विस्रम्भममन्यन्त। &lsquo;समौ विस्रम्भविश्वासौ&rsquo; इत्यमरः ॥ 31 ॥</p>
</details>
<p>स पुरं पुरुहूतश्रीः कल्पद्रुमनिभध्वजाम् ।<br>
क्रममाणश्चकार द्यां नागेनैरावतौजसा ॥ 32 ॥</p>
<details open><summary>32</summary>
<p>स इति॥ पुरुहूतश्रीः सोऽतिथिः कल्पद्रुमाणां निभाः समाना ध्वजा यस्यास्तां पुरमयोध्याम्। ऐरावतस्य ओज इवौजो बलं यस्य तेन नागेन कुञ्जरेण क्रममाणश्चरन्। &lsquo;अनुपसर्माद्वा&rsquo;(पा.1।2।43) इति वैकल्पिकमात्मनेपदम्। द्यां चकार। स्वर्गलोकसदृशीं चकारेत्यर्थः। &lsquo;द्यौः स्वर्पसुरवर्त्मनोः&rsquo; इति विश्वः ॥ 32 ॥</p>
</details>
<p>तस्यैकस्योच्छ्रितं छत्रं मूर्ध्नि तेनामलत्विषा ।<br>
पूर्वराजवियोगौष्म्यं कृत्स्नस्य जगतो हृतम् ॥ 33 ॥</p>
<details open><summary>33</summary>
<p>तस्येति॥ तस्यैकस्य मूर्ध्नि छत्रमुच्छ्रितमुन्नमितम्। अमलत्विषा तेन छत्रेण कृत्स्नस्य जगतः पूर्वराजस्य कुशस्य वियोगेन यदौष्म्यं संतापस्तद्धृतं नाशितम्। अत्र छत्रोन्नमन-संतापहरणलक्षणयोः कारणकार्ययोर्भिन्नदेशत्वादसंगतिरलंकारः। तदुक्तम्-&lsquo;कार्यकारणयोर्भिन्नदेशत्वे सत्यसंगतिः&rsquo; इति ॥ 33 ॥</p>
</details>
<p>धूमादग्नेः शिखाः पश्चादुदयादंशवो रवेः ।<br>
सोऽतीत्य तेजसां वृत्तिं समयेवोत्थितो गुणैः ॥ 34 ॥</p>
<details open><summary>34</summary>
<p>धूमादिति॥ अग्नेर्धूमात्पश्चात्। अनन्तरमित्यर्थः। शिखा ज्वालाः। रवेरुदयात्पश्चादनन्तरमंशवः। उत्तिष्ठन्त इति शेषः। सोऽतिथिस्तेजसामग्न्यादीनां वृत्तिं स्वभावमतीत्य गुणैः समं सह एव। उत्थित उदितः। अपूर्वमिदमित्यर्थः ॥ 34 ॥</p>
</details>
<p>तं प्रीतिविशदैर्नेत्रैरन्वयुः पौरयोषितः ।<br>
शरत्प्रसन्नैर्ज्योतिर्भिर्विभावर्य इव ध्रुवम् ॥ 35 ॥</p>
<details open><summary>35</summary>
<p>तमिति॥ पौरयोषितः प्रीत्या विशदैः प्रसन्नैर्नेत्रैः करणैस्तमतिथिम्। अन्वयुरनुजग्मुः। सदृष्टिप्रसारमद्राक्षुरित्यर्थः। कथमिव? शरदि प्रसन्नैर्ज्योतिर्भिर्नक्षत्रैर्विभावर्यो रात्रयो ध्रुवमिव। ध्रुवपाशबद्धत्वात्ताराचक्रस्येत्यर्थः॥ 35 ॥</p>
</details>
<p>अयोध्यादेवताश्चैनं प्रशस्तायतनार्चिताः ।<br>
अनुदध्युरनुध्येयं सांनिध्यैः प्रतिमागतैः ॥ 36 ॥</p>
<details open><summary>36</summary>
<p>अयोध्येति॥ प्रशस्तेष्वायतनेष्वालयेष्वर्चिता अयोध्यादेवताश्चानुध्येयमनुग्राह्यमेनमतिथिं प्रतिमागतैरर्चासंक्रान्तैः सांनिध्यैः संनिधानैः। अनुदध्युरनुजगृहुः। &lsquo;अनुध्यानमनुग्रहः&rsquo; इत्यचुत्पलमालायाम्। तदनुग्रहबुद्ध्या संनिदधुरित्यर्थः ॥ 36 ॥</p>
</details>
<p>यावन्नाश्यायते वेदिरभिषेकजलाप्लुताः ।<br>
तावदेवास्य वेलान्तं प्रतापः प्राप दुःसहः ॥ 37 ॥</p>
<details open><summary>37</summary>
<p>यावदिति॥ अभिषेकजलैराप्लुता सिक्ता वेदिरमिषेकवेदिः। यावन्नाश्यायते न शुष्यति। कर्तरि लट्। तावदेवास्य राज्ञो दुःसहः प्रतापो वेलान्तं वेलापर्यन्तं प्राप ॥ 37 ॥</p>
</details>
<p>वसिष्ठस्य गुरोर्मन्त्राः सायकास्तस्य धन्विनः ।<br>
किं तत्साध्यं यदुभये साधयेयुर्न संगताः ॥ 38 ॥</p>
<details open><summary>38</summary>
<p>वसिष्ठस्येति॥ गुरोर्वसिष्ठस्य मन्त्राः। धन्विनस्तस्यातिथेः सायकाः। इत्युभये संगताः सन्तो यत्साध्यं न साधयेयुस्तादृक्साध्यं किम्? न किंचिदित्यर्थः। तेषामसाध्यं नास्तीति भावः ॥ 38 ॥</p>
</details>
<p>स धर्मस्थसखः शश्वदर्थिप्रत्यर्थिनां स्वयम् ।<br>
ददर्श संशयच्छेद्यान्व्यवहारानतन्द्रितः ॥ 39 ॥</p>
<details open><summary>39</summary>
<p>स इति॥ धर्मे तिष्ठन्तीति धर्मस्थाः सभ्याः। &lsquo;राज्ञा सभासदः कार्या रिपौ मित्रे च ये समाः&rsquo;(याज्ञ.2।2) इत्युक्तलक्षणाः,तेषां सखा धर्मस्थसखः। तत्सहित इत्यर्थः। अतन्द्रितोऽनलसः स नृपः शश्वत्। अन्वहमित्यर्थः। अर्थिनां साध्यार्थवतां प्रत्यर्थिनां तद्विरोधिनां च संशयच्छेद्यान् संशयाद्धेतोश्छेद्यान्परिच्छेद्यान्। संदिग्धत्वादवश्यनिर्णेयानित्यर्थः। व्यवहारानृणादानादिविवादान्। स्वयं ददर्शानुसंदधौ। न तु प्राड्विवाकमेव नियुक्तवानित्यर्थः। अत्र याज्ञवल्क्यः (व्यव.1)-&lsquo;व्यवहारान्नृपः पश्येद्विद्वद्भिर्ब्राह्मणैः सह&rsquo; । इति ॥ 39 ॥</p>
</details>
<p>ततः परमभिव्यक्तसौमनस्यनिवेदितैः ।<br>
युयोज पाकाभिमुखैर्भृत्यान्विज्ञापनाफलैः ॥ 40 ॥</p>
<details open><summary>40</summary>
<p>तत इति॥ ततः परं व्यवहारदर्शनानन्तरं भृत्याननुजीविनः। अभिव्यक्तं मुखप्रसादादिलिङ्गैः स्फुटीभूतं यत्सौमनस्यं स्वामिनः प्रसन्नत्वं तेन निवेदितैः सूचितैः पाकाभिमुखैः सिद्ध्युन्मुखैर्विज्ञापनानां विज्ञप्तीनां फलैः प्रेप्सितार्थैर्युयोज योजयामास। अत्र बृहस्पतिः-&lsquo;नियुक्तः कर्मनिष्पत्तौ विज्ञप्तौ च यदृच्छया। मृत्यान्धनैर्मानयंस्तु नवोऽप्यक्षोभ्यतां व्रजेत्&rsquo; इति॥ कविश्च वक्ष्यति-&lsquo;अक्षोभ्यः-&rsquo;(17।44) इति अत्र सौमनस्यफलयोजनादिभिर्नृपस्य वृक्षसमाधिर्ध्वन्यत इत्यनुसंधेयम् ॥ 40 ॥</p>
</details>
<p>प्रजास्तद्गुरुणा नद्यो नभसेव विवर्धिताः ।<br>
तस्मिंस्तु भूयसीं वृद्धिं नभस्ये ता इवाययुः ॥ 41 ॥</p>
<details open><summary>41</summary>
<p>प्रजा इति॥ प्रजास्तस्यातिथेर्गुरुणा पित्रा कुशेन। नभसा श्रावणमासेन नद्य इव। विवर्धिताः तस्मिन्नतिथौ तु नभस्ये भाद्रपदे मासे ता इव नद्य इव भूयसीं वृद्धिमभ्युदयमाययुः। प्रजापौषणेन पितरमतिशयितवानित्यर्थः ॥ 41 ॥</p>
</details>
<p>यदुवाच न तन्मिथ्या यद्वदौ न जहार तत् ।<br>
सोऽभूद्भग्नव्रतः शत्रूनुद्धृत्य प्रतिरोपयन् ॥ 42 ॥</p>
<details open><summary>42</summary>
<p>यदिति॥ सोऽतिथिः। यद्वाक्यं दानत्राणादिविषयमुवाच तन्न मिथ्याऽनृतं नाभूत्। यद्वस्तु ददौ तन्न जहार न पुनराददे। किंतु शत्रूनुद्धृत्योत्स्वाय प्रतिरोपयन् पुनः स्थापयन्। भग्नव्रतो भग्ननियमोऽभूत् ॥ 42 ॥</p>
</details>
<p>वयोरूपविभूतीनामेकैकं मदकारणम् ।<br>
तानि तस्मिन्समस्तानि न तस्योत्सिषिचे मनः ॥ 43 ॥</p>
<details open><summary>43</summary>
<p>वय इति॥ वयोरूपविभूतीनां यौवनसौन्दर्यैश्वर्याणां मध्य एकैकं मदकारणं मदहेतुः। तानि मदकारणानि तस्मिन्राज्ञि समस्तानि। मिलितानीति शेषः। तथापि तस्यातिथेर्मनो नोत्सिषिचे न जगर्व। सिञ्चतेः स्वरितेत्त्वादात्मनेपदम्। अत्र वयोरूपादीनां गर्वहेतुत्वान्मदस्य च मदिराकार्यत्वेनातत्कारकत्वात् &lsquo;मद&rsquo;शब्देन गर्वो लक्ष्यत इत्याहुः। उक्तं च-&lsquo;ऐश्वर्यरूपतारुण्यकुलविद्याबलैरपि। इष्टलाभादिना ह्येषामवज्ञा गर्व ईरितः। मदस्त्वानन्दसंमोहः संभेदो मदिराकृतः ॥&rsquo; इति॥ अत एव कविनापि &lsquo;उत्सिषिचे&rsquo; इत्युक्तम्,नतु &lsquo;उन्ममाद&rsquo; इति ॥ 43 ॥</p>
</details>
<p>इत्थं जनितरागासु प्रकृतिष्वनुवासरम् ।<br>
अक्षोभ्यः स नवोऽप्यासीद्दृढमूल इव द्रुमः ॥ 44 ॥</p>
<details open><summary>44</summary>
<p>इत्थमिति॥ इत्थमनुवासरमन्वहं प्रकृतिषु प्रजासु जनितरागासुसतीषु स राजा नवोऽपि। दृढमूलो द्रुम इव। अक्षोभ्योऽप्रधृष्य आसीत् ॥ 44 ॥</p>
</details>
<p>अनित्याः शत्रवो बाह्या विप्रकृष्टाश्च ते यतः ।<br>
अतः सोऽभ्यन्तरान्नित्याञ्षट्पूर्वमजयद्रिपून् ॥ 45 ॥</p>
<details open><summary>45</summary>
<p>अनित्या इति॥ यतो बाह्याः शत्रवः प्रतिनृपा अनित्याः। द्विषन्ति स्निह्यन्ति चेत्यर्थः। किंच,ते बाह्या विप्रकृष्टा दूरस्थाश्च। अतः सोऽभ्यन्तरानन्तर्वर्तिनो नित्याञ्षड्रिपून्कामक्रोधादीन्। पूर्वमजयत्। अन्तःशत्रुजये बाह्या अपि न दुर्जया इति भावः ॥ 45 ॥</p>
</details>
<p>प्रसादाभिमुखे तस्मिंश्चपलापि स्वभावतः ।<br>
निकषे हेमरेखेव श्रीरासीदनपायिनी ॥ 46 ॥</p>
<details open><summary>46</summary>
<p>प्रसादेति॥ स्वभावतश्चपला चञ्चलापि श्रीः प्रसादाभिमुखे तस्मिन्नृपे। निकषे निकषोपले हेमरेखेव अनपायिनी स्थिराऽऽसीत् ॥ 46 ॥</p>
</details>
<p>कातर्यं केवला नीतिः शौर्यं श्वापदचेष्टितम् ।<br>
अतः सिद्धिं समेताभ्यामुभाभ्यामन्वियेष सः ॥ 47 ॥</p>
<details open><summary>47</summary>
<p>कातर्यमिति॥ केवला शौर्यवर्जिता नीतिः कातर्यं भीरुत्वम्। शौर्यं &lsquo;केवलम्&rsquo; इत्यनुषञ्जनीयम्। केवलं नीतिरहितं शौर्यं श्वापदचेष्टितम्। व्याघ्रादिचेष्टाप्रायमित्यर्थः। &lsquo;व्याघ्रादयो वनचराः पशवः श्वापदा मताः&rsquo; इति हलायुधः। अतो हेतोः सोऽतिथिः समेताभ्यां संगताभ्यामुभाभ्यां नीति-शौर्याभ्यां सिद्धिं जयप्राप्तिम्। अन्वियेष गवेषितवान् ॥ 47 ॥</p>
</details>
<p>न तस्य मण्डले राज्ञो न्यस्तप्रणिधिदीधितेः ।<br>
अदृष्टमभवत्किंचिद्व्यभ्रस्येव विवस्वतः ॥ 48 ॥</p>
<details open><summary>48</summary>
<p>न तस्येति॥ न्यस्ताः सर्वतः प्रहिताः प्रणिधयश्चरा एव दीधितयो रश्मयो यस्य तस्य। &lsquo;प्रणिधिः प्रार्थने चरे&rsquo; इति शाश्वतः। तस्य राज्ञः। व्यभ्रस्य निर्मेधस्य विवस्वतः सूर्यस्येव। मण्डले स्वविषये किंचिदल्पमष्यदृष्टमज्ञातं नाभवन्नासीत्। स चारचक्षुषा सर्वमपश्यदित्यर्थः ॥ 48 ॥</p>
</details>
<p>रात्रिंदिवविभागेषु यदादिष्टं महीक्षिताम् ष।<br>
तत्सिषेवे नियोगेन स विकल्पपराङ्मुखः ॥ 49 ॥</p>
<details open><summary>49</summary>
<p>रात्रिंदिवेति॥ रात्रौ च दिवा च रात्रिंदिवम्। &lsquo;अचतुर-&rsquo;(पा.5।4।77) इत्यादिनाधिकरणार्थे द्वन्द्वेऽच्प्रत्ययान्तो निपातः। अव्ययान्तत्वादव्ययत्वम्। अत्र षष्ठ्यर्थलक्षणया रात्रिंदिवमिति। अहोरात्रयोरित्यर्थः। तयोर्विभागा अंशाः। प्रहरादयस्तेषु। महीक्षितां राज्ञां यदादिष्टम् &lsquo;इदमस्मिन्काले कर्तव्यम्&rsquo; इति मन्वादिभिरुपदिष्टं तत्स राजा विकल्पपराङ्मुखः संशयरहितः सन्। नियोगेन निश्चयेन सिषेवे। अनुषअठितवानित्यर्थः। अत्र कौटिल्यः-&lsquo;कार्याणां नियोगविकल्पसमुञ्चया भवन्ति,-अनेनैवोपायेन नान्येनेति नियोगः। अनेन वान्येन वेति विकल्पः। अनेन चेति समुञ्चयः&rsquo; इति ॥ 49 ॥</p>
</details>
<p>मन्त्रः प्रतिदिनं तस्य बभूव सह मन्त्रिभिः ।<br>
स जातु सेव्यमानोऽपि गुप्तद्वारो न सूच्यते ॥ 50 ॥</p>
<details open><summary>50</summary>
<p>मन्त्र इति॥ तस्य राज्ञः प्रतिदिनं मन्त्रिभिः सह मन्त्रो विचारो बभूव। स मन्त्रः सेव्यमानोऽप्यन्वहमावर्त्यमानोऽपि जातु कदाचिदपि न सूच्यते न प्रकाश्यते। तत्र हेतुः-गुप्तद्वार इति। संवृतेङ्गिताकारादिज्ञानमार्ग इत्यर्थः ॥ 50 ॥</p>
</details>
<p>परेषु स्वेषु च क्षिप्तैरविज्ञातपरस्परैः ।<br>
सोऽपसर्पैर्जजागार यथाकालं स्वपन्नपि ॥ 51 ॥</p>
<details open><summary>51</summary>
<p>परेष्विति॥ यथाकालमुक्तकालानतिक्रमेण स्वपन्नपि सोऽतिथिः परेषु शत्रुषु स्वेषु स्वकीयेषु च। मन्त्र्यादितीर्थेष्विति शेषः। क्षिप्तैः प्रहितैरविज्ञाताः परस्परे येषां तैः। अन्योन्याविज्ञातैरित्यर्थः। अपसर्पैश्चरैः। &lsquo;अपसर्पश्चरः स्पशः&rsquo; इत्यमरः। जजागार बुद्धवान्। चारमुखेन सर्वदा सर्वमज्ञासीदित्यर्थः। अत्र कामन्दकः-&lsquo;चारन्विचारयेत्तीर्थेष्वात्मनश्च परस्य च। पाषण्ड्यादीनविज्ञातानन्योन्यमितरैरपि ॥&rsquo; इति ॥ 51 ॥</p>
</details>
<p>दुर्गाणि दुर्ग्राहाण्यासंस्तस्य रोद्धुरपि द्विषाम् ।<br>
न हि सिंहो गजास्कन्दी भयाद्गिरिगुहाशयः ॥ 52 ॥</p>
<details open><summary>52</summary>
<p>दुर्गाणीति॥ द्विषां रोद्धू रोधकस्यापि,न तु स्वयं रोध्यस्येत्यर्थथः। तस्य राज्ञो दुर्ग्रहाणि परैर्दुर्धर्षाणि दुर्गाणि महीदुर्गदीन्यासन्। न च निर्भीकस्य किं दुर्गैरिति वाच्यमित्यर्थान्तरन्यासमुखेनाह-न हीति॥ गजानास्कन्दति हिनस्तीति गजास्कन्दि सिंहो भयाद्धेतोः। गिरिगुहासु शेत इति गिरिगुहाशयो न हि,किंतु स्वभाव एवेति शेषः &lsquo;अधिकरणे शेतेः&rsquo;(पा.3।2।15) इत्यच्प्रत्ययः। अत्र मनुः (7।70)-&lsquo;धन्वदुर्गं महीदुर्गमब्दुर्गं वार्क्षमेव वा । नृदुर्गं गिरिदुर्गं वा समाश्रित्य वसेत्पुरम् ॥&rsquo; इति ॥ 52 ॥</p>
</details>
<p>भव्यमुख्याः समारम्भाः प्रत्यवेक्ष्यानिरत्ययाः ।<br>
गर्भशालिसधर्माणस्तस्य गूढं विपेचिरे ॥ 53 ॥</p>
<details open><summary>53</summary>
<p>भव्येति॥ भव्यमुख्याः कल्याणप्रधानाः,न तु विपरीताः। प्रत्यवेक्षां &lsquo;एतावत्कृतमेतावत्कर्तव्यम्&rsquo; इत्यनुसंधानेन विचारणीयाः। अत एव निरत्यया निर्बाधा गर्भेऽभ्यन्तरे पच्यते ये शालयस्तेषां सधर्माणः। अतिनिगूढा इत्यर्थः। &lsquo;धर्मादनिच्केवलात्&rsquo;(पा.5।4।124) इत्यनिच्प्रत्ययः समासान्तः। तस्य राज्ञः समारभ्यन्त इति समारम्भाः कर्माणि गूढमप्रकाशं विपेचिरे । फलिता इत्यर्थः। &lsquo;फलानुमेयाः प्रारम्भाः&rsquo; इति भावः ॥ 53 ॥</p>
</details>
<p>अपथेन प्रववृते न जातूपचितोऽपि सः ।<br>
वृद्धौ नदीमुखेनैव प्रस्थानं लवणाम्भसः ॥ 54 ॥</p>
<details open><summary>54</summary>
<p>अपथेनेति॥ सोऽतिथिरुपचितोऽपि वृद्धिं गतोऽपि सन्। जातु कदाचिदप्यपथेन कुमार्गेण न प्रववृते न प्रवृत्तः। मर्यादां न जहावित्यर्थः। तथा हि-लवणाम्भसो लवणसागरस्य वृद्धौ पूरोत्पीडे सत्यां नदीमुखेनैव नदीप्रवेशमार्गेणैव प्रस्थानं निःसरणम्,न त्वन्यथेत्यर्थः ॥ 54 ॥</p>
</details>
<p>कामं प्रकृतिवैराग्यं सद्यः शमयितुं क्षमः ।<br>
यस्य कार्यः प्रतीकारः स तन्नैवोदपादयत् ॥ 55 ॥</p>
<details open><summary>55</summary>
<p>काममिति॥ प्रकृतिवैराग्यं प्रजाविरागम्। दैवादुत्पन्नमिति शेषः। सद्यः कामं सम्यक् शमयितुं प्रतिकर्तुं क्षमः शक्तः स राजा यस्य प्रकृतिवैराग्यस्य प्रतीकारः कार्यः कर्तव्यः। अनर्थहेतुत्वादित्यर्थः। तद्वैराग्यं नोदपादयत् । उत्पन्नप्रतीकारादनुत्पादनं वरमिति भावः। अत्र कौटिल्यः-&lsquo;क्षीणाः प्रकृतयो लोभं लुब्धा यान्ति विरागताम्। विरक्ता यान्त्यमित्रं वा भर्तारं घ्नन्ति वा स्वयम्॥&rsquo; तस्मात्प्रकृतीनां विरागकारणानि नोत्पादयेदित्यर्थः ॥ 55 ॥</p>
</details>
<p>शक्येष्वेवाभवद्यात्रा तस्य शक्तिमतः सतः ।<br>
समीरणसहायोऽपि नाम्भःप्रार्थी दवानलः ॥ 56 ॥</p>
<details open><summary>56</summary>
<p>शक्येष्विति॥ शक्तिमतः शक्तिसंपन्नस्यापि सतस्तस्य राज्ञः शक्येषु शक्तिविषयेषु स्वस्माद्धीनबलेष्वेव विषये यात्रा दण्डयात्राऽभवत्। न तु समधिकेष्वित्यर्थः। तथा हि-समीरणसहायोऽपि दवानलोऽम्भः प्रार्थी जलान्वेषी न। दग्धुमिति शेषः। किंतु तृणकाष्ठादिकमेवान्विष्यतीत्यर्थः । अत्र कौटिल्यः- &lsquo;समज्यायोभ्यां संदधीत,हीनेन विगृह्णीयत्&rsquo; इति ॥ 56 ॥</p>
</details>
<p>न धर्ममर्थकामाभ्यां बबाधे न च तेन तौ ।<br>
नार्थं कामेन कामं वा सोऽर्थेन सदृशस्त्रिषु ॥ 57 ॥</p>
<details open><summary>57</summary>
<p>न धर्ममिति॥ स राजा। अर्थकामाभ्यां धर्मं न बबाधे न नाशितवान्। तेन धर्मेण! च तावर्थ-कामौ न। अर्थं कामेन कामं वाऽर्थेन न बबाधे। एकत्रैवासक्तो नाभूदित्यर्थः। किंतु त्रिषु धर्मार्थकामेषु सदृशस्तुल्यवृत्तिः। अभूदित्यर्थः ॥ 57 ॥</p>
</details>
<p>हीनान्यनुपकर्तॄणि प्रवृद्धानि विकुर्वते ।<br>
तेन मध्यमशक्तीनि मित्राणि स्थापितान्यतः ॥ 58 ॥</p>
<details open><summary>58</summary>
<p>हीनानिति॥ मित्राणि हीनान्यतिक्षीणानि चेत्,अनुपकर्तॄण्यनुपकारीणि। प्रवृद्धान्यतिसमृद्धानि चेद्विकुर्वते विरुद्धं चेष्टते। अपकुर्वत इत्यर्थः। &lsquo;अकर्मकाञ्च&rsquo; (पा.1।3।45) इत्यात्मनेपदम्। अतः कारणात्तेन राज्ञा मित्राणि सुहृदः। &lsquo;मित्रं सुहृदि मित्रोऽर्के&rsquo; इति विश्वःष। मध्यमशक्तीनि नातिक्षीणोच्छ्रितानि यथा- स्यात्तथा स्थापितानि ॥ 58 ॥</p>
</details>
<p>&lsquo;शक्येष्वेवाभवद्यात्रा&rsquo;(1716) इत्यादिनोक्तमर्थं सोपस्मारमाह-<br>
परात्मनोः परिच्छिद्य शक्त्यादीनां बलाबलम् ।<br>
ययावेभिर्मलिष्ठश्चेत्परस्मादास्त सोऽन्यथा ॥ 59 ॥</p>
<details open><summary>59</summary>
<p>परेति॥ सोऽतिथिः परात्मनोः शत्रोरात्मनश्च शक्त्यादीनां शक्तिदेशकालादीनां बलाबलं न्यूनाधिकभावं परिच्छिद्य निश्चित्य। एभिः शक्त्यादिभिः परस्माच्छत्रोर्बलिष्ठः स्वयमतिशयेन वलवांश्चेत्। &lsquo;बल&rsquo;शब्दान्मतुबन्तादिष्ठन्प्रत्ययः। &lsquo;विन्मतोर्लुक्&rsquo;(पा.5।3।65) इति मतुपो लुक्। ययौ यात्रां चक्रे। अन्यथा न बलिष्ठश्चेत्। आस्तातिष्ठत्। न ययावित्यर्थः। अत्र मनुः(7।171)-&lsquo;यदा मन्येत भावेन हृष्टं पुष्टं बलं स्वकम्। परस्य विपरीतं च तदा यायाद्रिपून्प्रति॥ यदा तु स्यात्परिक्षीणो वाहनेन बलेन च। तदासीत प्रयत्नेन शनकैः सान्त्वयन्नरीन्&rsquo; इति ॥ 59 ॥</p>
</details>
<p>कोशेनाश्रयणीयत्वमिति तस्यार्थसंग्रहः ।<br>
अम्बुगर्भो हि जीमूतशअचातकैरभिनन्द्यते ॥ 60 ॥</p>
<details open><summary>60</summary>
<p>कोशेनेति॥ कोशेनार्थचयेन। आश्रणीयत्वं भजनीयत्वम्। भवतीति शेषः। इति हेतोस्तस्य राज्ञः कर्तुः अर्थसंग्रहः। न तु लोभादित्यर्थः। तथा हि-अम्बु गर्भे यस्य सोऽम्बुगर्भः,जीवनस्य जलस्य मूतः पुटबन्धो जीमूतो मेघः। &lsquo;मूङ् बन्धने&rsquo;। पृषोदरादित्वात्साधुः। चातकैरभिनन्द्यते सेव्यते। न तु कर्तरि क्तः। अत्र कामन्दकः-&lsquo;धर्महेतोस्तथाऽर्थाय मृत्यानां रक्षणाय च। आपदर्थं च संरक्ष्यः कोशो धर्मवता सदा ॥&rsquo; इति ॥ 60 ॥</p>
</details>
<p>परकर्मापहः सोऽभूदुद्यतः स्वेषु कर्मसु ।<br>
आवृणोदात्मनो रन्ध्रं रन्ध्रेषु प्रहरन्रिपून् ॥ 61 ॥</p>
<details open><summary>61</summary>
<p>परकर्मेति॥ स राजा परेषां कर्माणि सेतुवार्तादीन्यपहन्तीति परकर्मापहः सन्। &lsquo;अन्येष्वपि दृश्यते&rsquo;(पा.3।3।101) इत्यपिशब्दसामर्थ्याद्धन्तेर्डप्रत्ययः। स्वेषु कर्मसूद्यत उद्युक्तोऽभूत्। किंच,रिपून् रन्ध्रेषु प्रहरन्नात्मनो रन्ध्रं व्यसनातिकमावृणोत् संवृतवान्। अत्र मनुः(7।105)-&lsquo;नास्य च्छिद्रं परो विद्याद्विद्याच्छिद्रं परस्य तु। गूहेत्कर्मं इवाङ्गानि रक्षेद्विवरमात्मनः ॥&rsquo; इति ॥ 61 ॥</p>
</details>
<p>पित्रा संवर्धितो नित्यं कृतास्त्रः सांपरायिकः ।<br>
तस्य दण्डवतो दण्डः स्वदेहान्न व्यशिष्यत ॥ 62 ॥</p>
<details open><summary>62</summary>
<p>पित्रेति॥ दण्डो दमः सैन्यं वा,तद्वतो दण्डवतो दण्डसंपन्नस्य तस्य राज्ञः पित्राकुशेन नित्यं संवर्धितः पुष्टः कृतास्त्रः शिक्षितास्त्रः। संपरायो युद्धम्। &lsquo;युद्धायत्योः संपरायः&rsquo; इत्यमरः। तमर्हतीति सांपराथिकः। &lsquo;तदर्हति&rsquo;(पा.5।1।63) इति ठक्प्रत्ययः। दण्डः सैन्यम्। &lsquo;दण्डो यमे मानमेदे लगुडे दमसैन्ययोः&rsquo; इति विश्वः। स्वदेहान्न व्यशिष्यत नाभिद्यत। स्वदेहेऽपि विशेषणानि योज्यानि। मूनबलं स्वदेहमिवारक्षदित्यर्थः ॥ 62 ॥</p>
</details>
<p>सर्पस्येव शिरोरत्नं नास्य शक्तित्रयं परः ।<br>
स चकर्ष परस्मात्तदयस्कान्त इवायसम् ॥ 63 ॥</p>
<details open><summary>63</summary>
<p>सर्पस्येति॥ सर्पस्य शिरोरत्नमिव। अस्य राज्ञः शक्तित्रयं परः शत्रुर्न चकर्ष। स तु परस्मात् शत्रोः। तत् शक्तित्रयम्। अयस्कान्तो मणिविशेष आयसं लोहविकारमिव चकर्ष ॥ 63 ॥</p>
</details>
<p>वापीष्विव स्रवन्तीषु वनेषूपवनेष्विव ।<br>
सार्थीः स्वैरं स्वकीयेषु चेरुर्वेश्मस्विवाद्रिषु ॥ 64 ॥</p>
<details open><summary>64</summary>
<p>वापीष्विति॥ स्रवन्तीषु नदीषु वापीषु दीर्घिकास्वव। &lsquo;वापी तु दीर्घिका&rsquo; इत्यमरः। वनेष्वरण्येषु। उपवनेष्वारमेष्विव। &lsquo;आरामः स्यादुपवनम्&rsquo; इत्यमरः। अद्रिषु स्वकीयेषु वेश्मस्विव। सार्था वणिक्प्रभृतयः स्वैरं स्वेच्छया चेरुश्चरन्ति स्म ॥ 64 ॥</p>
</details>
<p>तपो रक्षन्स विघअनेभ्यस्तस्करेभ्यश्च संपदः ।<br>
यथास्वमाश्रमैश्चक्रे वर्णैरपि षडंशभाक् ॥ 65 ॥</p>
<details open><summary>65</summary>
<p>तप इति॥ विघ्नेभ्यस्तपो रक्षन्। तस्करेभ्यः संपदश्च रक्षन्। स राजा। आश्रमैर्ब्रह्मचर्यादिभिर्वर्णैरपि ब्राह्मणादिभिश्च यथास्वं स्वमनतिक्रम्य षडंशभाक् चक्रे। यथाक्रममाश्रमैस्तपसो वर्णैः संपदां च षष्ठांशभाक्कृत इत्यर्थः । षष्ठोंऽशः षडंशः। &lsquo;संख्या&rsquo; शब्दस्य वृत्तिविषये पूरणार्थत्वमुक्तं प्राक् ॥ 65 ॥</p>
</details>
<p>खनिभिः सुषुवे रत्नं क्षेत्रैः सस्यं वनैर्गजान् ।<br>
दिदेश वेतनं तस्मै रक्षासदृशमेव भूः ॥ 66 ॥</p>
<details open><summary>66</summary>
<p>खनिभिरिति॥ भूर्भूमिस्तस्मै राज्ञे रक्षासदृशं रक्षणानुरूपमेव वेतनं मृतिं दिदेश ददौ। कथम्? खनिभिराकरैः। &lsquo;खनिः स्त्रियामाकरः स्यात्&rsquo; इत्यमरः। रत्नं माणिक्यादिकं सुषुवेऽजीजनत्। क्षेत्रैः सस्यम्। वनैर्गजान् हस्तिनः सुषुवे ॥ 66 ॥</p>
</details>
<p>स गुणानां बलानां च षण्णां षण्मुखविक्रमः ।<br>
बभूव विनियोगज्ञः साधनीयेषु वस्तुषु ॥ 67 ॥</p>
<details open><summary>67</summary>
<p>स इति॥ षण्मुखविक्रमः स राजा षण्णां गुणानां संधिविग्रहादीनां बलानां मूलमृत्यादीनां च साधनीयेषु वस्तुषु साध्येष्वर्थेषु विनियोगं जानातीति विनियोगस्य ज्ञ इति वा विनियोगज्ञः। कर्मविवक्षायामुपपदसमासः। &lsquo;आतोऽनुपसर्गे कः&rsquo;(पा.3।2।3) इति कप्रत्ययः। शेषविवक्षायां षष्ठीसमासः। &lsquo;इगुपध&rsquo;-(पा.3।1।135) इत्यादिना कप्रत्ययः। बभूव। &lsquo;इदमत्र प्रयोक्तव्यम्&rsquo; इत्याद्यज्ञासीदित्यर्थः ॥ 67 ॥</p>
</details>
<p>इति क्रमात्प्रयुञ्जानो राजनीतिं चतुर्विधाम् ।<br>
आ तीर्थादप्रतीघातं स तस्याः फलमानशे ॥ 68 ॥</p>
<details open><summary>68</summary>
<p>इतीति॥ इति चतुर्विधाम्। सामाद्युपायैरिति शेषः। राजनीतिं दण्डनीतिं क्रमात् सामादिक्रमादेव प्रयुञ्जानः स राजा। आ तीर्थान्मन्त्र्याद्यष्टादशात्मकतीर्थपर्यन्तम्। &lsquo;योनौ जलावतारे च मन्त्र्याद्यष्टादशस्वपि। पुण्यक्षेत्रे तथा पात्रे तीर्थं स्यात्&rsquo; इति हलायुधः। तस्या नीतेः फलमप्रतीघातमप्रतिबन्धं यथा तथा आनशे प्राप्तवान्। मन्त्रादिषउ यमुद्दिश्य य उपायः प्रयुज्यते,स तस्य फलतीत्यर्थः॥ 68 ॥</p>
</details>
<p>कूटयुद्धविधिज्ञेऽपि तस्मिन्सन्मार्गयोधिनि ।<br>
मेजेऽभिसारिकावृत्तिं जयश्रीर्वीरगामिनी ॥ 69 ॥</p>
<details open><summary>69</summary>
<p>कूटेति॥ कूटयुद्धविधेज्ञेऽपि कपटयुद्धप्रकाराभिज्ञेऽपि सन्मार्गेण योधिनि धर्मयोद्धरि तस्मिन्नतिथौ वीरगामिनी जयश्रीरभिसारिकावृत्तिं मेजे। &lsquo;कान्तार्थिनी तु या याति संकेतं साऽभिसारिका&rsquo; इत्यमरः। जयश्रीस्तमन्विष्यागच्छदित्यर्थः ॥ 69 ॥</p>
</details>
<p>प्रायः प्रतापभग्नत्वादरीणां तस्य दुर्लभः ।<br>
रणो गन्धद्विपस्येव गन्धभिन्नान्यदन्तिनः ॥ 70 ॥</p>
<details open><summary>70</summary>
<p>प्राय इति॥ अरीणां सर्वेषामपि प्रतापेनातितेजसैव भग्नत्वात्तस्य राज्ञः। गन्धेन मदगन्धेनैव भिन्ना भग्ना अन्ये दन्तिनो येन तस्य गन्धद्विपस्येव। प्रायः प्रायेण रणो दुर्लभः। खलर्थयोगेऽपि शेषविवक्षायां षष्ठीमिच्छन्तीत्युक्तम् ॥ 70 ॥</p>
</details>
<p>प्रवृद्धौ हीयते चन्द्रः समुद्रोऽपि तथाविधः ।<br>
स तु तत्समवृद्धिश्च न चाभूत्ताविव क्षयी ॥ 71 ॥</p>
<details open><summary>71</summary>
<p>प्रवृद्धाविति॥ प्रवृद्धौ सत्यां चन्द्रो हीयते। समुद्रोऽपि तथाविधश्चन्द्रवदेव प्रवृद्धौ हीयते। &lsquo;प्रवृद्ध&rsquo; इति वा पाठः। स राजा तु ताभ्यां चन्द्र-समुद्राभ्यां समा वृद्धिर्यस्य स तत्समवृद्धिश्चाभूत्। तौ चन्द्रसमुद्राविव क्षयी। &lsquo;जिदृक्षि-&rsquo; (पा.3।2।157) इत्यादिनेनिप्रत्ययः। नाभूत् ॥ 71 ॥</p>
</details>
<p>सन्तस्तस्याभिगमनादत्यर्थं महतः कृशाः ।<br>
उदधेरिव जीमूताः प्रापुर्दातृत्वमर्थिनः ॥ 72 ॥</p>
<details open><summary>72</summary>
<p>सन्त इति॥ अत्यर्थं कृशा दरिद्रा अत एवार्थिनो याचनशीलाः सन्तो विद्वांसो महतस्तस्य राज्ञोऽभिगमनात् उदधेरभिगमनाज्जीमूता इव। दातृत्वं प्रापुः,अर्थिषु दानभोगपर्याप्तं धनं प्रयच्छतीत्यर्थः ॥ 72 ॥</p>
</details>
<p>स्तूयमानः स जिह्नाय स्तुत्यमेव समाचरन् ।<br>
तथापि ववृधे तस्य तत्कारिद्वेषिणो यशः ॥ 73 ॥</p>
<details open><summary>73</summary>
<p>स्तूयमान इति॥ स राजा स्तुत्यं स्तोत्रार्हमेव यत्तदेव समाचरन्नत एव स्तूयमानः सन् जिह्नाय ललज्ज। तथापि हीनत्वेऽपि तत्कारिणः स्तोत्रकारिणो द्वेष्टीति तत्कारिद्वेषिणस्तस्य राज्ञो यशो ववृधे। &lsquo;गुणाढ्यस्य सतः पुंसः स्तुतौ लज्जेव भूषणम्&rsquo; इति भावः ॥ 73 ॥</p>
</details>
<p>दुरितं दर्शनेन घ्नंस्तत्त्वार्थेन नुदंस्तमः ।<br>
प्रजाः स्वतन्त्रयांचक्रे शश्वत्सूर्य इवोदितः ॥ 74 ॥</p>
<details open><summary>74</summary>
<p>दिरितमिति॥ स राजा। उदितः सूर्य इव। दर्शनेन दुरितं घ्नन्निवर्तयन्। तथा च स्मर्यते-&lsquo;अग्निचित्कपिला सत्री राजा भिक्षुर्महोदधिः। दृष्टमात्राः पुनन्त्येते तस्मात्पश्येत नित्यशः ॥&rsquo; इति। तत्त्वस्य वस्तुतत्त्वस्यार्थेन समर्थनेन च तमोऽज्ञानं ध्वान्तं च नुदन् शश्वत्प्रजाः स्वतन्त्रयांचक्रे स्वाधीनाश्चकार ॥ 74 ॥</p>
</details>
<p>इन्दोरगतयः पद्मे सूर्यस्य कुमुऽदेंशवः ।<br>
गुणास्तस्य विपक्षेऽपि गुणिनो लेभिरेऽन्तरम् ॥ 75 ॥</p>
<details open><summary>75</summary>
<p>इन्दोरिति॥ इन्दोरंशवः पद्मेऽगतयः। प्रवेशरहिता इत्यर्थः। सूर्यस्यांशवः कुमुदेऽगतयः। गुणिनस्तस्य गुणास्तु विपक्षे शत्रावप्यन्तरमवकाशं लेभिरे प्रापुः ॥ 75 ॥</p>
</details>
<p>पराभिसंधानपरं यद्यप्यस्य विचेष्टितम् ।<br>
जिगीषोरश्वमेधाय धर्म्यमेव बभूव तत् ॥ 76 ॥</p>
<details open><summary>76</summary>
<p>परेति॥ अश्वमेधाय जिगीषोरस्य विचेष्टितं दिग्विजयरूपं यद्यपि पराभिसंधानपरं शत्रुवञ्चनप्रधानं तथापि तद्धर्म्यं धर्मादनपेतमेव। &lsquo;धर्मपथ्यर्थन्यायादनपेते&rsquo;(पा.4।4।92) इति यत्प्रत्ययः। बभूव। &lsquo;मन्त्रप्रभावोत्साहशक्तिभिः परान्संदध्यात्&rsquo; इति कौटिल्यः ॥ 76 ॥</p>
</details>
<p>एवमुद्यन्प्रभावेण शास्त्रनिर्दिष्टवर्त्मना ।<br>
वृषेव देवो देवानां राज्ञां राजा बभूव सः ॥ 77 ॥</p>
<details open><summary>77</summary>
<p>एवमिति॥ एवं शास्त्रनिर्दिष्टवर्त्मना शास्त्रोपदिष्टमार्गेण प्रभावेण कोशदण्डजेन तेजसा। &lsquo;स प्रभावः प्रतापश्च यत्तेजः कोशदण्डजम्&rsquo; इत्यमरः उद्यन्नुद्युञ्जनः सः। वृषा वासवो देवानां देवो देवदेव इव। राज्ञां राजा राजराजो बभूव ॥ 77 ॥</p>
</details>
<p>पञ्चमं लोकपालानां तमूचुः साम्ययोगतः ।<br>
भूतानां महतां षष्ठमष्टमं कुलभूताम् ॥ 78 ॥</p>
<details open><summary>78</summary>
<p>पञ्चममिति॥ तम्। राजानमिति शेषः। साम्ययोगतो यथाक्रमं लोकसंरक्षणपरोपकारभूधारणरूपसमानधर्मत्वबलाल्लोकपालानामिन्द्रादीनां चतुर्णां पञ्चममूचुः। महतां भूतानां पृथिव्यादीनां षष्ठमूचुः। कुलभूभृतां कुलाचलानां महेन्द्रमलयादीनां सप्तानामष्टममूचुः ॥ 78 ॥</p>
</details>
<p>दूरापवर्जितच्छत्रैस्तस्याज्ञां शासनार्पिताम् ।<br>
दधुः शिरोभिर्भूपाला देवाः पौरंदरीमिव ॥ 79 ॥</p>
<details open><summary>79</summary>
<p>दूरेति॥ भूपालाः शासनेषु पत्रेष्वर्पितामुपन्यस्तां तस्य राज्ञ आज्ञाम्। देवाः पौरंदरीमैन्द्रीमाज्ञामिव। दूरापवर्जितच्छत्रैर्दूरात्परिहृतातपत्रैः शिरोभिर्दधुः ॥ 79 ॥</p>
</details>
<p>ऋत्विजः स तथानर्च दक्षिणाभिर्महाक्रतौ ।<br>
यथा साधारणीभूतं नामास्य धनदस्य च ॥ 80 ॥</p>
<details open><summary>80</summary>
<p>ऋत्विज इति॥ स राजा महाक्रतावश्वमेधे। ऋत्विजो याजकान् दक्षिणाभिस्तथानर्चार्चयामास। अर्चतेर्भौवादिकाल्लिट्। यथाऽस्य राज्ञो धनदस्य च नाम साधारणीभूतमेकीभूतम्। उभयोरपि धनदसंज्ञा यथा स्यात्तथेत्यर्थः ॥ 80 ॥</p>
</details>
<p>इन्द्राद्वृष्टिर्नियमितगदोद्रेकवृत्तिर्यमोऽभू-<br>
द्यादोनाथः शिवजलपथः कर्मणे नौचराणाम् ।<br>
पूर्वापेक्षी तदनु विदधे कोषवृद्धिं कुबेर-<br>
स्तस्मिन्दण्डोपनतचरितं भेजिरे लोकपालाः ॥ 81 ॥</p>
<details open><summary>81</summary>
<p>इति श्रीरघुवंशे महाकाव्ये कविश्रीकालिदासकृतावतिथिवर्णनं नाम सप्तदशः सर्गः ।<br>
इन्द्रादिति॥ इन्द्राद्वृष्टिरभूत्। यमो नियमिता निवारिता गदस्य रोगस्योद्रेक एव वृत्तिर्येन सोऽभूत्। यादोनाथो वरुणो नौचराणां नाविकानां कर्मणे संचाराय शिवजलपथः। सुचरजलमार्गोऽभूत्। तदनु पूर्वापेक्षी रघुरामादिमहिमाभिज्ञः कुबेरः कोषवृद्धिं विदधे। इत्थं लोकपालास्तस्मिन्राज्ञि विषये दण्डोपनतस्य शरणागतस्य चरितं वृत्तिं भेजिरे। &lsquo;दुर्बलो बलवत्सेवी विरुद्धाच्छङ्कितादिभिः। वर्तेत दण्डोपनतो भर्तर्येवमवस्थितः&rsquo; इति कौटिल्यः ॥ 81 ॥</p>
</details>
<p>इति महोपाध्यायकोलाचलमल्लिनाथसूरिविरचितायां रघुवंशव्याख्यायां संजीविनीसमाख्यायां सप्तदशः सर्गः ।</p>

  </div>
</article>


        

        



    <aside class="card border noPrint" id="section-tree-item-kAvyam_padyam_kAlidAsaH_raghu-vaMsham_mallinAthaH_17_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/mallinAthaH/17/">१७ </a>
            <a data-toggle="collapse" href="#section-tree-item-body-kAvyam_padyam_kAlidAsaH_raghu-vaMsham_mallinAthaH_17_md" role="button" aria-expanded="false" aria-controls="section-tree-item-body-kAvyam_padyam_kAlidAsaH_raghu-vaMsham_mallinAthaH_17_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_kAlidAsaH_raghu-vaMsham_mallinAthaH_17_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
