<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ०१ वसिष्ठाश्रमाभिगमनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="०१ वसिष्ठाश्रमाभिगमनम्">
  <meta property="og:description" content="परिचयः मूलम् अत्र श्रूयताम् - आर्कैवि । मल्लिनाथ-टीका ऽत्र । सङ्कल्पः &#43;&#43;&#43;(र५)&#43;&#43;&#43;
विश्वास-प्रस्तुतिः वागर्थाव् इव सम्पृक्तौ
वागर्थ-प्रतिपत्तये ।
जगतः पितरौ वन्दे
पार्वती-परमेश्वरौ ॥ १ ॥
मल्लिनाथः वागर्थाविति॥ ‘वागर्थाविव’ इत्येकं पदम् । इवेन सह नित्यसमासो विभक्त्यलोपश्च पूर्वपदप्रकृतिस्वरत्वं चेति वक्तव्यम्,एवमन्यत्रापि द्रष्टव्यम्। वागर्थाविव शब्दार्थाविव,संपृक्तौ । नित्यसंबद्धावित्यर्थथः। नित्यसंबद्धयोरुपमानत्वेनोपादानात ‘नित्यः शब्दार्थसंबन्धः’ इति मीमांसकाः। जगतो लोकस्य पितरौ। माता च पिता च पितरौ,‘पिता मात्रा’(पा.1।2।70) इति द्वन्द्वैकशेषः। ‘मातापितरौ पितरौ मातरपितरौ प्रसू जनयितारौ’ इत्यमरः। एतेन शर्वशिवयोः सर्वजगज्जनकतया वैशिष्ट्यमिष्टार्छप्रदानशक्तिः परमकारुणिकत्वं च सूच्यते। पर्वतस्यापत्यं स्त्री पार्वती। ‘तस्यापत्यम्’(पा.4।1।92) इच्यण्,‘टिङ्ढाणञ्-’(पा.4।1।15)इत्यादिना ङीप्। पार्वती च परमेश्वरश्च पार्वतीपरमेश्वरौ। ‘परम’ शब्दः सर्वोत्तमत्वद्योतनार्थः। मातुरभ्यर्हितत्वादल्पाक्षरत्वाञ्च ‘पार्वती’शब्दस्य पूर्वनिपातः। वागर्थप्रतिपत्तये शब्दार्थयोः सम्यग्ज्ञानार्थं वन्देऽभिवादये। अत्रोपमालंकारः स्फुट एव। तथोक्तम्- ‘स्वतः सिद्धेन भिन्नेन संपन्नेन च धर्मतः। साम्यमन्येन वर्ण्यस्य वाच्यं चेदेकगोपमा ॥’ इति। प्रायिकश्चोपमालंकारः कालिदासोक्तकाव्यादौ भूदेवताकस्य सर्वगुरोर्मगणस्य प्रयोगाच्छुभलाभः सूच्यते। तदुक्तम्-‘शुभदो मो भूमिमयः’ इति। वकारस्यामृतबीजत्वात्प्रचयगमनादिसिद्धिः ॥ 1 ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०१ वसिष्ठाश्रमाभिगमनम्">
  <meta itemprop="description" content="परिचयः मूलम् अत्र श्रूयताम् - आर्कैवि । मल्लिनाथ-टीका ऽत्र । सङ्कल्पः &#43;&#43;&#43;(र५)&#43;&#43;&#43;
विश्वास-प्रस्तुतिः वागर्थाव् इव सम्पृक्तौ
वागर्थ-प्रतिपत्तये ।
जगतः पितरौ वन्दे
पार्वती-परमेश्वरौ ॥ १ ॥
मल्लिनाथः वागर्थाविति॥ ‘वागर्थाविव’ इत्येकं पदम् । इवेन सह नित्यसमासो विभक्त्यलोपश्च पूर्वपदप्रकृतिस्वरत्वं चेति वक्तव्यम्,एवमन्यत्रापि द्रष्टव्यम्। वागर्थाविव शब्दार्थाविव,संपृक्तौ । नित्यसंबद्धावित्यर्थथः। नित्यसंबद्धयोरुपमानत्वेनोपादानात ‘नित्यः शब्दार्थसंबन्धः’ इति मीमांसकाः। जगतो लोकस्य पितरौ। माता च पिता च पितरौ,‘पिता मात्रा’(पा.1।2।70) इति द्वन्द्वैकशेषः। ‘मातापितरौ पितरौ मातरपितरौ प्रसू जनयितारौ’ इत्यमरः। एतेन शर्वशिवयोः सर्वजगज्जनकतया वैशिष्ट्यमिष्टार्छप्रदानशक्तिः परमकारुणिकत्वं च सूच्यते। पर्वतस्यापत्यं स्त्री पार्वती। ‘तस्यापत्यम्’(पा.4।1।92) इच्यण्,‘टिङ्ढाणञ्-’(पा.4।1।15)इत्यादिना ङीप्। पार्वती च परमेश्वरश्च पार्वतीपरमेश्वरौ। ‘परम’ शब्दः सर्वोत्तमत्वद्योतनार्थः। मातुरभ्यर्हितत्वादल्पाक्षरत्वाञ्च ‘पार्वती’शब्दस्य पूर्वनिपातः। वागर्थप्रतिपत्तये शब्दार्थयोः सम्यग्ज्ञानार्थं वन्देऽभिवादये। अत्रोपमालंकारः स्फुट एव। तथोक्तम्- ‘स्वतः सिद्धेन भिन्नेन संपन्नेन च धर्मतः। साम्यमन्येन वर्ण्यस्य वाच्यं चेदेकगोपमा ॥’ इति। प्रायिकश्चोपमालंकारः कालिदासोक्तकाव्यादौ भूदेवताकस्य सर्वगुरोर्मगणस्य प्रयोगाच्छुभलाभः सूच्यते। तदुक्तम्-‘शुभदो मो भूमिमयः’ इति। वकारस्यामृतबीजत्वात्प्रचयगमनादिसिद्धिः ॥ 1 ॥">
  <meta itemprop="wordCount" content="5537">
  <meta name="twitter:card" content="summary">
  <meta name="twitter:title" content="०१ वसिष्ठाश्रमाभिगमनम्">
  <meta name="twitter:description" content="परिचयः मूलम् अत्र श्रूयताम् - आर्कैवि । मल्लिनाथ-टीका ऽत्र । सङ्कल्पः &#43;&#43;&#43;(र५)&#43;&#43;&#43;
विश्वास-प्रस्तुतिः वागर्थाव् इव सम्पृक्तौ
वागर्थ-प्रतिपत्तये ।
जगतः पितरौ वन्दे
पार्वती-परमेश्वरौ ॥ १ ॥
मल्लिनाथः वागर्थाविति॥ ‘वागर्थाविव’ इत्येकं पदम् । इवेन सह नित्यसमासो विभक्त्यलोपश्च पूर्वपदप्रकृतिस्वरत्वं चेति वक्तव्यम्,एवमन्यत्रापि द्रष्टव्यम्। वागर्थाविव शब्दार्थाविव,संपृक्तौ । नित्यसंबद्धावित्यर्थथः। नित्यसंबद्धयोरुपमानत्वेनोपादानात ‘नित्यः शब्दार्थसंबन्धः’ इति मीमांसकाः। जगतो लोकस्य पितरौ। माता च पिता च पितरौ,‘पिता मात्रा’(पा.1।2।70) इति द्वन्द्वैकशेषः। ‘मातापितरौ पितरौ मातरपितरौ प्रसू जनयितारौ’ इत्यमरः। एतेन शर्वशिवयोः सर्वजगज्जनकतया वैशिष्ट्यमिष्टार्छप्रदानशक्तिः परमकारुणिकत्वं च सूच्यते। पर्वतस्यापत्यं स्त्री पार्वती। ‘तस्यापत्यम्’(पा.4।1।92) इच्यण्,‘टिङ्ढाणञ्-’(पा.4।1।15)इत्यादिना ङीप्। पार्वती च परमेश्वरश्च पार्वतीपरमेश्वरौ। ‘परम’ शब्दः सर्वोत्तमत्वद्योतनार्थः। मातुरभ्यर्हितत्वादल्पाक्षरत्वाञ्च ‘पार्वती’शब्दस्य पूर्वनिपातः। वागर्थप्रतिपत्तये शब्दार्थयोः सम्यग्ज्ञानार्थं वन्देऽभिवादये। अत्रोपमालंकारः स्फुट एव। तथोक्तम्- ‘स्वतः सिद्धेन भिन्नेन संपन्नेन च धर्मतः। साम्यमन्येन वर्ण्यस्य वाच्यं चेदेकगोपमा ॥’ इति। प्रायिकश्चोपमालंकारः कालिदासोक्तकाव्यादौ भूदेवताकस्य सर्वगुरोर्मगणस्य प्रयोगाच्छुभलाभः सूच्यते। तदुक्तम्-‘शुभदो मो भूमिमयः’ इति। वकारस्यामृतबीजत्वात्प्रचयगमनादिसिद्धिः ॥ 1 ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/kAvyam\/padyam\/kAlidAsaH_raghu-vaMsham\/sarva-prastutiH\/01\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/kAlidAsaH_raghu-vaMsham\/sarva-prastutiH\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/" />
<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ०१ वसिष्ठाश्रमाभिगमनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ वसिष्ठाश्रमाभिगमनम्">०१ वसिष्ठाश्रमाभिगमनम्</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/kAvyam/padyam/kAlidAsaH_raghu-vaMsham/sarva-prastutiH/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="परचय">परिचयः</h2>
<ul>
<li>मूलम् अत्र श्रूयताम् - <a href="https://archive.org/details/Raghuvamsha-mUlam-vedabhoomi.org/Raghuvamsha-Sarga01-01-17.mp3">आर्कैवि</a> ।</li>
<li>मल्लिनाथ-टीका <a href="https://archive.org/details/raghuvamsha_with_sanjeevini_commentary_of_mallinatha">ऽत्र</a> ।</li>
</ul>
<div caption="वेदभूमिपाठः" class="audioEmbed" src="https://archive.org/download/Raghuvamsha-mUlam-vedabhoomi.org/Raghuvamsha-Sarga01-01-17.mp3"></div>
<h2 id="सङकलप">सङ्कल्पः</h2>
<p>+++(र५)+++</p>
<details open><summary>विश्वास-प्रस्तुतिः</summary>
<p>वागर्थाव् इव सम्पृक्तौ<br>
वागर्थ-प्रतिपत्तये ।<br>
<strong>जगतः पितरौ वन्दे</strong><br>
पार्वती-परमेश्वरौ ॥ १ ॥</p>
</details>
<details><summary>मल्लिनाथः</summary>
<p>वागर्थाविति॥ &lsquo;वागर्थाविव&rsquo; इत्येकं पदम् । इवेन सह नित्यसमासो विभक्त्यलोपश्च पूर्वपदप्रकृतिस्वरत्वं चेति वक्तव्यम्,एवमन्यत्रापि द्रष्टव्यम्। वागर्थाविव शब्दार्थाविव,संपृक्तौ । नित्यसंबद्धावित्यर्थथः। नित्यसंबद्धयोरुपमानत्वेनोपादानात &lsquo;नित्यः शब्दार्थसंबन्धः&rsquo; इति मीमांसकाः। जगतो लोकस्य पितरौ। माता च पिता च पितरौ,&lsquo;पिता मात्रा&rsquo;(पा.1।2।70) इति द्वन्द्वैकशेषः। &lsquo;मातापितरौ पितरौ मातरपितरौ प्रसू जनयितारौ&rsquo; इत्यमरः। एतेन शर्वशिवयोः सर्वजगज्जनकतया वैशिष्ट्यमिष्टार्छप्रदानशक्तिः परमकारुणिकत्वं च सूच्यते। पर्वतस्यापत्यं स्त्री पार्वती। &lsquo;तस्यापत्यम्&rsquo;(पा.4।1।92) इच्यण्,&lsquo;टिङ्ढाणञ्-&rsquo;(पा.4।1।15)इत्यादिना ङीप्। पार्वती च परमेश्वरश्च पार्वतीपरमेश्वरौ। &lsquo;परम&rsquo; शब्दः सर्वोत्तमत्वद्योतनार्थः। मातुरभ्यर्हितत्वादल्पाक्षरत्वाञ्च &lsquo;पार्वती&rsquo;शब्दस्य पूर्वनिपातः। वागर्थप्रतिपत्तये शब्दार्थयोः सम्यग्ज्ञानार्थं वन्देऽभिवादये। अत्रोपमालंकारः स्फुट एव। तथोक्तम्- &lsquo;स्वतः सिद्धेन भिन्नेन संपन्नेन च धर्मतः। साम्यमन्येन वर्ण्यस्य वाच्यं चेदेकगोपमा ॥&rsquo; इति। प्रायिकश्चोपमालंकारः कालिदासोक्तकाव्यादौ भूदेवताकस्य सर्वगुरोर्मगणस्य प्रयोगाच्छुभलाभः सूच्यते। तदुक्तम्-&lsquo;शुभदो मो भूमिमयः&rsquo; इति। वकारस्यामृतबीजत्वात्प्रचयगमनादिसिद्धिः ॥ 1 ॥</p>
</details>
<details open><summary>विश्वास-प्रस्तुतिः</summary>
<p>क्व सूर्य-प्रभवो वंशः<br>
क्व चाल्पविषया मतिः ।<br>
<strong>तितीर्षुर्</strong> दुस्तरम् <strong>मोहाद्</strong><br>
उडुपेनास्मि सागरम् ॥ २ ॥</p>
</details>
<details><summary>मल्लिनाथः</summary>
<p>क्व सूर्येति॥ प्रभवत्यस्मादिति प्रभवः कारणम्। &lsquo;ॠदोरप्&rsquo; (पा.3।3।57)। &lsquo;अकर्तरि च कारके संज्ञायाम्&rsquo; (पा.3।3।19) इति साधुः। सूर्यः प्रभवो यस्य स सूर्यप्रभवो वंशः क्व? अल्पो विषयो ज्ञेयोऽर्थो यस्याः सा मे मतिः प्रज्ञा च क्व? द्वौ &lsquo;क्व&rsquo;शब्दौ महदन्तरं सूचयतः। सूर्यवंशमाकलयितुं न शक्नोमीत्यर्थः। तथा च तद्विषयप्रबन्धनिरूपणं तु दूरापास्तमिति भावः। तथा हि-दुस्तरं तरितुमशक्यम्। &lsquo;ईषद्दुःसुषु-&rsquo; (पा.3।3।126) इत्यादिना खल्प्रत्ययः। सागरं मोहादज्ञानात् उडुपेन प्लवेन। &lsquo;उडुपं तु प्लवः कोलः&rsquo; इत्यमरः। अथवा,-चर्मावनद्धेन पानपात्रेण। &lsquo;चर्मावनद्धमुडुपं प्लवः काष्ठं करण्डवत्&rsquo; इति सज्जनः। तितीर्षुस्तरितुमिच्छुः। अस्मि भवामि। तरतेः सन्नन्तादुप्रत्ययः। अल्पसाधनैरधिकारम्भोन सुकर इति भावः। इदं च वंशोत्कर्षकथं स्वप्रबन्धमहत्त्वार्थमेव। तदुक्तम्-&lsquo;प्रतिपाद्यमहिम्ना च प्रबन्धो हि महत्तरः&rsquo; इति ॥ 2 ॥</p>
</details>
<details open><summary>विश्वास-प्रस्तुतिः</summary>
<p>मन्दः कवियशः प्रार्थी<br>
<strong>गमिष्याम्य् उपहास्यताम्</strong> ।<br>
प्रांशुलभ्ये फले लोभाद्<br>
उद्बाहुर् इव वामनः ॥ ३ ॥</p>
</details>
<details><summary>मल्लिनाथः</summary>
<p>मन्द इति॥ किं च मन्दो मूढः। &lsquo;मूढाल्पापटुनिर्भाग्या मन्दाः स्युः&rsquo; इत्यमरः। तथापि कवियशःप्रार्थी। कवीनां यशः काव्यनिर्माणेन जातं तत्प्रार्थनाशीलोऽहं प्रांशुनोन्नतपुरुषेण लभ्ये प्राप्ये फले फलविषये लोभादुद्बाहुः फलग्रहणायोच्छ्रितहस्तो वामनः ह्रस्व इव। &lsquo;खर्वो ह्रस्वश्च वामनः&rsquo; इत्यमरः। उपहास्यता-मुपहासविषयताम्। &lsquo;ऋहलोर्ण्यत्&rsquo; (पा.3।1।124) इति ण्यत्प्रत्ययः। गमिष्यामि प्राप्स्यामि ॥ 3 ॥</p>
</details>
<details open><summary>विश्वास-प्रस्तुतिः</summary>
<p>अथ वा कृत-वाग्-द्वारे<br>
वंशेऽस्मिन् पूर्व-सूरिभिः ।<br>
मणौ वज्र-समुत्कीर्णे<br>
<strong>सूत्रस्येवास्ति मे गतिः</strong> ॥ ४ ॥</p>
</details>
<details><summary>मल्लिनाथः</summary>
<p>अथ वेति॥ अथ वा पक्षान्तरे। पूर्वैः सूरिभिः कविभिर्वाल्मीक्यादिभिः कृतवाग्द्वारे कृतं रामायणादिप्रबन्धरूपा या वाक् सैव द्वारं प्रवेशो यस्य तस्मिन्। अस्मिन् सूर्यप्रभवे वंशे कुले। जन्मनैकलक्षणः संतानो वंशः। वज्रेण मणिवेधकसूचीविशेषण। &lsquo;वज्रं त्वस्त्त्री कुलिशशस्त्त्रयोः। मणिवेधे रत्नभेदे&rsquo; इति केशवः। समुत्कीर्णे विद्धे मणौ रत्ने सूत्रस्येव मे मम गतिः संचारोऽस्ति। वर्णनीये रघुवंशे मम वाक्प्रसरोऽस्तीत्यर्थः ॥ 4 ॥</p>
</details>
<details open><summary>विश्वास-प्रस्तुतिः</summary>
<p>सोऽहम् आजन्म-शुद्धानाम्<br>
आफलोदय-कर्मणाम् ।<br>
आसमुद्र-क्षितीशानाम्<br>
आनाक-रथ-वर्त्मनाम् ॥ ५ ॥</p>
</details>
<details><summary>मल्लिनाथः</summary>
<p>सोऽहमिति॥ सोऽहम्। &lsquo;रघूणामन्वयं वक्ष्ये&rsquo; (1।9) इत्युत्तरेण संबन्धः। किंविधानां रघूणामित्यत्रोत्तराणि विशेषणानि योज्यानि। आ जन्मनः। जन्माभ्येत्यर्थथः। &lsquo;आङ् मर्यादाभिविध्योः&rsquo; (पा.2।1।13) इत्यव्ययीभावः,तस्य शुद्धानामित्यनेन सुप्सुपेति समासः। एवमुत्तरत्रापि द्रष्टव्यम्। आजन्मशुद्धानाम्। निषेकादिसर्वसंस्कारसंपन्नानामित्यर्थथः। आफलोदयम्। आफलसिद्धेः कर्म येषां ते तथोक्तास्तेषाम्। प्रारब्धान्तगामिनामित्यर्थः। आसमुद्रं क्षितेरीशानाम्। सार्वभौमाणामित्यर्थः। आनाकं रथवर्त्म येषां तेषाम्। इन्द्रसहचारिणामित्यर्थः। अत्र सर्वत्राऽऽङोऽभिविध्यर्थत्वं द्रष्टव्यम्। अन्यथा मर्यादार्थत्वे जन्मादिषु शुध्द्यभावप्रसङ्गात् ॥ 5 ॥</p>
</details>
<details open><summary>विश्वास-प्रस्तुतिः</summary>
<p>यथाविधि-हुताग्नीनां<br>
यथाकामार्चितार्थिनाम् ।<br>
यथापराधदण्डानां<br>
यथाकाल-प्रभोधिनाम् ॥ ६ ॥</p>
</details>
<details><summary>मल्लिनाथः</summary>
<p>यथाविधीति॥ विधिमनतिक्रम्य यथाविधि। &lsquo;यथासादृश्ये&rsquo;(पा.2।1।7) इत्यव्ययीभावः। तथा &lsquo;हुत&rsquo;शब्देन सुप्सुपेति समासः। एवं &lsquo;यथाकामार्जित-&rsquo; इत्यादीनामपि द्रष्टव्यम्। यथाविधि हुता अग्नयो यैस्तेषाम्। यथाकाममभिलाषमनतिक्रम्यार्चितार्थिनाम्। यथापराधमपराधमनतिक्रम्य दण्ढो येषां तेषाम्। यथाकालं कालमनतिक्रम्य प्रबोधिनां प्रबोधनशीनलानाम्। चतुर्भिर्विशेषणैर्देवतायजनातिथिसत्कारदण्डधरत्वप्रजापालनसमयजागरूकत्वादीनि विवक्षितानि ॥ 6 ॥</p>
</details>
<details open><summary>विश्वास-प्रस्तुतिः</summary>
<p>त्यागाय सम्भृतार्थानां<br>
सत्याय मितभाषिणाम् ।<br>
यशसे विजिगीषुणाम्<br>
प्रजायै गृह-मेन्धिनाम् ॥ ७ ॥</p>
</details>
<details><summary>मल्लिनाथः</summary>
<p>त्यागायेति॥ त्यागाय सत्पात्रे विनियोगस्त्यागः,तस्मै। &lsquo;त्यागो विहापितं दानम्&rsquo; इत्यमरः। संभृतार्थानां संचितधनानाम् । न तु दुर्व्यापाराय। सत्यायमितभाषिणां मितभाषणशीलानाम्, न तु पराभवाय। यशसे कीर्तये। &lsquo;यशः कीर्तिः समज्ञा च&rsquo; इत्यामरः। विजिगीषूणां विजेतुमिच्छूनाम्। न त्वर्थसंग्रहाय। प्रजायै संतानाय गृहमेधिनां दारपरिग्रहाणाम्, न तु कामोपभोगाय। अत्र &lsquo;त्यागाय&rsquo; इत्यादिषु &lsquo;चतुर्थी तदर्थ-&rsquo; (पा.2।1।36) इत्यादिना तादर्थ्ये चतुर्थी। गृहैर्दारैर्मेधन्ते संगच्छन्त इति गृहमेधिनः। &lsquo;दारेष्वपि गृहाः&rsquo; इत्यमरः। &lsquo;जाया च गृहिणी गृहम्&rsquo; इति हलायुधः। &lsquo;मेधृ संगमे&rsquo; इति धातोर्णिनिः। एभिर्विशेषणैः परोपकारित्वं सत्यवचनत्वं यसः परत्वं पितॄणां शुद्धत्वं च विवक्षितानि ॥ 7 ॥</p>
</details>
<details open><summary>विश्वास-प्रस्तुतिः</summary>
<p>शैशवे ऽभ्यस्त-विद्यानां<br>
यौवने विषयैषिणाम् ।<br>
वार्धके मुनिवृत्तीनां<br>
योगेनान्ते तनुत्यजाम् ॥ ८ ॥</p>
</details>
<details><summary>मल्लिनाथः</summary>
<p>शैशव इति॥ शिशोर्भावः शैशवं बाल्यम्। &lsquo;प्राणभृज्जातिवयोवचनोद्गात्र-&rsquo; (पा.5।1।129) इत्यञ्प्रत्ययः। &lsquo;शिशुत्वं शैशवं बाल्यम्&rsquo; इत्यमरः। तस्मिन्वयसि,अभ्यस्तविद्यानाम्। एतेन ब्रह्मचर्याश्रमो विवक्षितः। यूनो भावो यौवनं तारुण्यम्। युवादित्वादण्प्रत्ययः । &lsquo;तारुण्यं यौवनं समे&rsquo;इत्यमरः। तंस्मिन्वयसि विषयैषिणां भोगाभिलाषिणाम्। एतेन गृहस्थाश्रमो विवक्षितः। वृद्धस्य भावो वार्धकं वृद्धत्वम्। &lsquo;द्वन्द्वमनोज्ञादिभ्यश्च&rsquo; (पा.5।1।133) इति वुञ्प्रत्ययः। वृद्धस्य भावो वार्धकं वृद्धत्वम्। &lsquo;वार्धकं वृद्धसंघाते वृद्धत्वे वृद्धकर्मणि&rsquo; इति विश्वः। संघातार्थेऽत्र &lsquo;वृद्धाञ्च&rsquo; इति वक्तव्यात्सामूहिको वुञ्। तस्मिन् वार्धके वयसि मुनिनां वृत्तिरिव वृत्तिर्येषां तेषाम्। एतेन वानप्रस्थाश्रमो विवक्षितः। अन्ते शरीरत्यागकाले योगेन परमात्मध्यानेन। &lsquo;योगः संनहनोपायध्यानसंगतियुक्तिषु&rsquo; इत्यमरः। तनुं देहं त्यजन्तीति तनुत्यजः, &lsquo;कायो देहः क्लीबपुंसोः स्त्त्रियां मूर्तिस्तनुस्तनूः&rsquo; इत्यमरः। तनुत्यजां देहत्यागिनाम्। &lsquo;अन्येभ्योऽपि दृश्यते&rsquo; (पा.3।2।178) इति क्विप्। एतेन मोक्षभावो विवक्षितः ॥ 8 ॥</p>
</details>
<details open><summary>विश्वास-प्रस्तुतिः</summary>
<p><strong>रघूणाम् अन्वयं वक्ष्ये</strong><br>
तनुवाग्-विभवोऽपि सन् ।<br>
तद्गुणैः कर्णमागत्य<br>
चापलाय प्रचोदितः ॥ ९ ॥</p>
</details>
<details><summary>मल्लिनाथः</summary>
<p>रघूणामिति॥ सोऽहं लब्धप्रवेशः। तनुवाग्विभवोऽपि स्वल्पवाणीप्रसारोऽपि सन्। तेषां रघूणां गुणैस्तद्गुणैः। आजन्मशुद्ध्यादिभिः कर्तृभिः कर्णं मम श्रोत्रमागत्य चापलाय चापलं चपलकर्माविमृश्यकरणरूपं कर्तुम्। युवादित्वात्कर्मण्यण । &lsquo;क्रियार्थोपपदस्य-&rsquo; (पा. 2।3।14) इत्यादिना चतुर्थीं। प्रचोदितः प्रेरितः सन्। रघूणामन्वयं तद्विषयप्रबन्धं वक्ष्ये। कुलकम् ॥ 9 ॥</p>
</details>
<details open><summary>विश्वास-प्रस्तुतिः</summary>
<p>तं सन्तः श्रोतुम् अर्हन्ति<br>
सदसद्-व्यक्ति-हेतवः ।<br>
हेम्नः संलक्ष्यते ह्य् अग्नौ<br>
विशुद्धिः श्यामिकापि वा ॥ १० ॥</p>
</details>
<details><summary>मल्लिनाथः</summary>
<p>तमिति॥ तं रघुवंशाख्यं प्रबन्धं सदसतोर्गुणदोषयोर्व्यव्यक्तेर्हेतवः कर्तारः सन्तः श्रोतुमर्हन्ति। तथा हि-हेम्नो विशुद्धिर्निर्दोषस्वरूपं श्यामिकापि लोहान्तरसंगर्गात्मको दोषोऽपि वाऽग्नौ संलक्ष्यते,नान्यत्र। तद्वदत्रापि सन्त एव गुणदोषविवेकाधिकारिणः,नान्य इति भावः ॥ 10 ॥</p>
</details>
<h2 id="मन">मनुः</h2>
<p>वैवसतो <strong>मनुर्</strong> नाम<br>
माननीयो मनीषिणाम् ।<br>
<strong>आसीन्</strong> महीक्षिताम् आद्यः<br>
प्रणवश् छन्दसाम् इव ॥ ११ ॥+++(र५)+++</p>
<details><summary>मल्लिनाथः</summary>
<p>वैवस्वत इति॥ मनस ईषिणो मनीषिणो धीराः,विद्वांस इति त्यावत्। पृषोदरादित्वात्साधुः। तेषां माननीयः पूज्यः। छन्दसां वेदानाम्। &lsquo;छन्दः पद्मे च वेदे च&rsquo;इति विश्वः। प्रणव ओंकार इव। महीं क्षियन्तीशत इति महीक्षितः क्षितीश्वराः। क्षिधातोरैश्वर्यार्थात्क्विप्,तुगागमश्च। तेषाम्,आद्य आदिभूतः। विवस्वतः सूर्यस्यापत्यं पुमान् वैवस्वतो नाम वैवस्वत इति प्रसिद्धो मनुरासीत् ॥ 11 ॥</p>
</details>
<h2 id="दलप">दिलीपः</h2>
<h3 id="तदगण">तद्गुणाः</h3>
<p>+++(र५)+++</p>
<details open><summary>विश्वास-प्रस्तुतिः</summary>
<p>तद्-अन्वये शुद्धिमति<br>
<strong>प्रसूतः</strong> शुद्धिमत्तरः ।<br>
<strong>दिलीप</strong> इति राजेन्दुर्<br>
इन्दुः क्षीरनिधाविव ॥ १२ ॥</p>
</details>
<details><summary>मल्लिनाथः</summary>
<p>तदन्वय इति॥ शुद्धिरस्यास्तीति शुद्धिमान्। तस्मिन् शुद्धिरस्यास्तीति शुद्धिमान्। तस्मिन् शुद्धिमति तदन्वये तस्य मनोरन्वये कुले । &lsquo;अन्ववायोऽन्वयो वंशो गोत्रं चाभिजनं कुलम्&rsquo; इति हलायुधः। अतिशयेन शुद्धिमान् शुद्धिमत्तरः। &lsquo;द्विवचनविभज्योप-&rsquo;(पा.5।3।57) इत्यादिना तरप्प्रत्ययः। दिलीप इति प्रसिद्धो राजा इन्दुरिव राजेन्दू राजश्रेष्ठः। उपमितं व्याघ्रादिना समासः। क्षीरनिधाविन्दुरिव प्रसूतो जातः॥ 12 ॥</p>
</details>
<details open><summary>विश्वास-प्रस्तुतिः</summary>
<p>व्यूढोरस्को वृषस्कन्धः<br>
शाल-प्रांशुर् महाभुजः ।<br>
आत्म-कर्म-क्षमन् <strong>देहङ्</strong><br>
<strong>क्षात्रो धर्म इवाश्रितः</strong> ॥ १३ ॥</p>
</details>
<details><summary>मल्लिनाथः</summary>
<p>व्यूढेति॥ व्यूढं विपुलमुरो यस्य स व्यूढोरस्कः। &lsquo;उरःप्रभृतिभ्यः कप्‌&rsquo; (पा.5।4।151)। &lsquo;व्यूढं विपुलं भद्रं स्फारं समं वरिष्ठं च&rsquo; इचि यादवः। वृषस्य स्कन्ध इव स्कन्धो यस्य स तथा। &lsquo;सप्तम्युपमान-&lsquo;इत्यादिनोत्तरपदलोपी बहुव्रीहिः। शालो वृक्ष इव प्रांशुरुन्नतः शालप्रांशुः। &lsquo;प्राकारवृक्षयोः शालः शालः सर्जतरुः स्मृतः।&rsquo; इति यादवः। &lsquo;उञ्चप्रांशून्नतोदग्रोच्छ्रितास्तुङ्गे&rsquo; इत्यमरः। महाभुजो महाबाहुः। आत्मकर्मक्षमं स्वव्यापारानुरूपं देहमाश्रितः प्राप्तः,क्षात्रः क्षत्रसंबन्धी धर्म इव स्थितः,मूर्तिमान् पराक्रम इव स्थित इत्युत्प्रेक्षा ॥ 13 ॥</p>
</details>
<details open><summary>विश्वास-प्रस्तुतिः</summary>
<p>सर्वातिरिक्त-सारेण<br>
सर्व-तेजोऽभिभाविना ।<br>
<strong>स्थितः</strong> सर्वोन्नतेनोर्वीं<br>
<strong>क्रान्त्वा</strong> मेरुर् इवात्मना+++(=शरीरेण)+++ ॥ १४ ॥</p>
</details>
<details><summary>मल्लिनाथः</summary>
<p>सर्वातिरिक्तेति॥ सर्वातिरिक्तसरेण सर्वेभ्यो भूतेभ्योऽधिकबलेन। &lsquo;सारोबले स्थिरांशे च&rsquo; इत्यमरः। सर्वाणि भूगतानि तेजसाऽभिभवतीति सर्वतेजोभिभावी तेन। सर्वेभ्य उन्नतेनात्मना शरीरेण। &lsquo;आत्मा देहे धृतौ जीवे स्वभावे परमात्मनि&rsquo; इति विश्वः। मेरुरिव। उर्वीं क्रान्त्वाऽऽक्रम्य स्थितः। मेरावपि विशेषणानि तुल्यानि। &lsquo;अष्टाभिश्च सुरेन्द्राणां मात्राभिर्निर्मितो नृपः। तस्मादभिभवत्येष सर्वभूतानि तेजसा ॥&rsquo; (मनु.7।5)इति मनुवचनाद्राज्ञः सर्वतेजोभिभावित्वं ज्ञेयम् ॥ 14 ॥</p>
</details>
<details open><summary>विश्वास-प्रस्तुतिः</summary>
<p>आकार-सदृश-प्रज्ञः<br>
प्रज्ञया सदृशागमः ।<br>
आगमैः सदृशारम्भ<br>
आरम्भसदृशोदयः ॥ १५ ॥ +++(5)+++</p>
</details>
<details><summary>मल्लिनाथः</summary>
<p>आकारेति॥ आकारेण मूर्त्या सदृशी प्रज्ञा यस्य सः। प्रज्ञया सदृशागमः प्रज्ञानुरूपशास्त्त्रपरिश्रमः। आगमैः सदृश आरम्भः कर्म यस्य स तथोक्तः। आरभ्यत इत्यारम्भः कर्म। तत्सदृश उदयः फलसिद्धिर्यस्य स तथोक्तः ॥ 15 ॥</p>
</details>
<details open><summary>विश्वास-प्रस्तुतिः</summary>
<p>भीमकान्तैर् नृपगुणैः<br>
<strong>स भभूवोपजीविनाम्</strong> ।<br>
<strong>अधृष्यश् चाभिगम्यश्</strong> च<br>
याधो-रत्नैर् इवार्णवः ॥ १६ ॥</p>
</details>
<details><summary>मल्लिनाथः</summary>
<p>भीमेति॥ भीमैश्च कान्तैश्च नृपगुणै राजगुणैस्तेजः प्रतापादिभिः कुलशीलदाक्षिण्यादिभिश्च स दिलीप उपजीविनामाश्रितानाम्। यादोभिर्जलजीवैः। &lsquo;यादांसि जलजन्तवः&rsquo; इत्यमरः। रत्नैश्चार्णव इव। अधृष्योऽनभिभवनीयश्चाभिगम्य आश्रयणीयश्च बभूव ॥ 16 ॥</p>
</details>
<details open><summary>विश्वास-प्रस्तुतिः</summary>
<p>रेखामात्रम् अपि क्षुण्णाद्<br>
आ मनोर् वर्त्मनः परम् ।<br>
<strong>न व्यतीयुः प्रजास्</strong> तस्य<br>
नियन्तुर् नेमि-वृत्तयः ॥ १७ ॥</p>
</details>
<details><summary>मल्लिनाथः</summary>
<p>रेखामात्रमिति॥ नियन्तुः शिक्षकस्य सारथेश्च तस्य दिलीपस्य संबन्धिन्यो नेमीनां चक्रधाराणां वृत्तिरिव वृत्तिर्व्यापारो यासां ताः। &lsquo;चक्रधारा प्रधिर्नेमिः&rsquo; इति यादवः। &lsquo;चक्रं रथाङअगं तस्यान्ते नेमिः स्त्त्री स्यात्प्रधिः पुमान्&rsquo; इत्यमरः। प्रजाः। आ मनोः,मनुमारभ्येत्यभिविधिः। पदद्वयं चैतत्। समासस्य विभाषितत्वात्। क्षुण्णादभ्यस्तात् प्रहताञ्च वर्त्मन आचारपद्धतेरध्वनश्च परमधिकम्। इतस्तत इत्यर्थः। रेखा प्रमाणमस्येति रेखामात्रं रेखाप्रमाणम्। ईषदपीत्यर्थः। &lsquo;प्रमाणे द्वयसच्-&rsquo;(पा.5।2।37) इत्यादिना मात्रच्प्रत्ययः। परशब्दविशेषणं चैतत्। न व्यतीयुर्नातिक्रान्तवत्यः। कुशलसारथिप्रेरिता रथनेमय इव तस्य प्रजाः पूर्वक्षुण्णमार्गं न जहुरिति भावः॥ 17 ॥</p>
</details>
<div caption="वेदभूमिपाठः" class="audioEmbed" src="https://archive.org/download/Raghuvamsha-mUlam-vedabhoomi.org/Raghuvamsha-Sarga01-18-25.mp3"></div>
<details open><summary>विश्वास-प्रस्तुतिः</summary>
<p>प्रजानाम् एव भूत्यर्थं<br>
स ताभ्यो <strong>बलिम् अग्रहीत्</strong> ।<br>
सहस्र-गुणम् <strong>उत्स्रष्टुम्</strong><br>
आदत्ते हि रसं रविः ॥ १८ ॥</p>
</details>
<details><summary>मल्लिनाथः</summary>
<p>प्रजानामिति॥ स राजा प्रजानां भूत्या अर्थाय भूत्यर्थं वृध्द्यर्थमेव। अर्थेन सह नित्यसमासः सर्वलिङ्गता च वक्तव्या। ग्रहणक्रियाविशेषणं चैतत्। ताभ्यः प्रजाभ्यो बलिं षष्ठांशरूपं करमग्रहीत्। &lsquo;भागधेयः करो बलिः&rsquo; इत्यमरः। तथा हि-रविः सहस्रं गुणा यस्मिन्कर्मणि तद्यथा तथा सहस्रगुणं सहस्रधा। उत्स्रष्टुं दातुम्। उत्सर्जनक्रियाविशेषणं चैतत्। रसमम्बु। आदत्ते गृह्णाति। &lsquo;रसो गन्धे रसे स्वादेतिक्तादौ विषरागयोः। शृङ्गारादौ द्रवे वीर्ये देहधात्वम्बुपारदे॥&rsquo; इति विश्वः ॥ 18 ॥</p>
</details>
<details open><summary>विश्वास-प्रस्तुतिः</summary>
<p>सेना परिच्छदस् तस्य,<br>
+++(यतः -)+++ <strong>द्वयम् एवार्थ-साधनम्</strong> ।<br>
शास्त्रेष्व् अकुण्ठिता बुद्धिर्,<br>
मौर्वी धनुषि चातता ॥ १९ ॥ +++(5 Deterrance!)+++</p>
</details>
<details><summary>मल्लिनाथः</summary>
<p>सेनेति॥ तस्य राज्ञः सेना चतुरङ्गबलम्। परिच्छाद्यतेऽनेनेति परिच्छद उपकरणं बभूव। छत्रचामरादितुल्यमभूदित्यर्थः। &lsquo;पुंसि संज्ञायां घः प्रायेण&rsquo; (पा.3।3।118) इति घप्रत्ययः। &lsquo;छादेर्घोऽव्द्युपसर्गस्य&rsquo; (पा.6।4।96) इत्युपधाह्रस्वः। अर्थस्य प्रयोजनस्य तु साधनं द्वयमेव। शास्त्त्रेष्वकुण्ठिताऽव्याहता बुद्धिः। &lsquo;व्यापृता&rsquo;इत्यपि पाठः। धनुष्यातताऽऽरोपिता। मौर्वी ज्या च। &lsquo;मौर्वी ज्याशिञ्जिनी गुणः&rsquo; इत्यमरः। नीतिपुरः सरमेव तस्य शौर्यमभूदित्यर्थः॥ 19 ॥</p>
</details>
<details open><summary>विश्वास-प्रस्तुतिः</summary>
<p>तस्य संवृत-मन्त्रस्य<br>
गूढाकारेङ्गितस्य च ।<br>
<strong>फलानुमेयाः प्रारम्भाः</strong><br>
संस्काराः प्राक्तना इव ॥ २० ॥</p>
</details>
<details><summary>मल्लिनाथः</summary>
<p>तस्येति॥ संवृतमन्त्रस्य गुप्तविचारस्य। &lsquo;वेदभेदे गुप्तवादे मन्त्रः&rsquo; इत्यमरः। शोकहर्षादिसूचको भ्रुकुटीमुखरागादिराकारः। इङ्गितं चेष्टितं हृदयगतविकारो वा। &lsquo;इङ्गितं हृद्गतो भावो बहिराकार आकृतिः&rsquo; इति सज्जनः। गूढे आकारेङ्गिते यस्य। स्वभावचापलाद्भ्रमपरम्परया मुखरागादिलिङ्गैर्वाऽतृतीयगामिमन्त्रस्य तस्य। प्रारभ्यन्त इति प्रारम्भाः सामाद्युपायप्रयोगाः। &lsquo;प्राक्&rsquo;इत्यव्ययेन पूर्वजन्मोच्यते। तत्र भवाः प्राक्तनाः। &lsquo;सायंचिरं-&rsquo;(पा.4।3।23)इत्यादिना ट्युल्प्रत्ययः। संस्काराः पूर्वकर्मवासना इव फलेन कार्येण अनुमेया अनुमातुं योग्या आसन्। अत्र याज्ञवल्क्यः(आचार.13।344)-&lsquo;मन्त्रमूलं यतो राज्यमतो मन्त्रं सुरक्षितम् । कुर्याद्यथा तन्न विदुः कर्मणामा फलोदयात् ॥&rsquo; इति ॥ 20 ॥</p>
</details>
<details open><summary>विश्वास-प्रस्तुतिः</summary>
<p><strong>जुगोपात्मानम्</strong> अत्रस्तो<br>
<strong>भेजे धर्मम्</strong> अनातुरः ।<br>
अगृध्नुर् <strong>आददे सोऽर्थम्</strong><br>
असक्तः <strong>सुखम् अन्वभूत्</strong> ॥ २१ ॥</p>
</details>
<details><summary>मल्लिनाथः</summary>
<p>जुगोपेति॥ अत्रस्तोऽभीतः सन्। &lsquo;त्रस्नौ भीरुभीरुकभीलुकाः&rsquo; इत्यमरः। त्रासोपाधिमन्तरेणैव त्रिवर्गसिद्धेः प्रथमसाधनत्वादेवाऽऽत्मानं शरीरं जुगोप रक्षितवान्। अनातुरोऽरुग्ण एव धर्मं सुकृतं भेजे। अर्जितवानित्यर्थः। अगृध्नुरगर्धनशील एवार्थमाददे स्वीकृतवान्। &lsquo;गृध्नुस्तु गर्धनः । लुब्धोऽभिलाषुकस्तृष्णक्समौलोलुपलोल्लभौ।&rsquo; इत्यमरः। &lsquo;त्रसिगृधिधृषिक्षिपेः क्नुः&rsquo;(पा.3।2।140) इति क्नुप्रत्ययः। असक्त आसक्तिरहित एव सुखमन्वभूत् ॥ 21 ॥</p>
</details>
<details open><summary>विश्वास-प्रस्तुतिः</summary>
<p>ज्ञाने मौनं, क्षमा शक्तौ,<br>
त्यागे श्लाघा-विपर्ययः ।<br>
<strong>गुणा</strong> गुणानुबन्धित्वात्<br>
तस्य <strong>सप्रसवा</strong> इव ॥ २२ ॥</p>
</details>
<details><summary>मल्लिनाथः</summary>
<p>ज्ञान इति॥ ज्ञाने परावृत्तान्तज्ञाने सत्यपि मौनं वाङ्नियमनम्। यथाह कामन्दकः-&lsquo;नान्योपतापि वचनं मौनं व्रतचरिष्णुता&rsquo; इति। शक्तौ प्रतीकारसामर्ध्येऽपि क्षमाऽपकारसहनम्। अत्र चाणक्यः-&lsquo;शक्तानां भूषणं क्षमा&rsquo; इति। त्यागे वितरणे सत्यपि श्लाघाया विकत्थनस्य विपर्ययोऽभावः। अत्राह मनुः (4।236)-&lsquo;न दत्त्वा परिकीर्तयेत्&rsquo; इति। इत्थं तस्य गुणा ज्ञानादयो गुणैर्विरुद्धैर्मौनादिभिः अनुबन्धित्वात्सहचारित्वात्। सह प्रसवो जन्म येषां ते सप्रसवाः सोदरा इवाभूवन्। विरुद्धा अपि गुणास्तस्मिन्नविरोधेनैव स्थिता इत्यर्थः ॥ 22 ॥</p>
</details>
<details open><summary>विश्वास-प्रस्तुतिः</summary>
<p>अनाकृष्टस्य विषयैर्<br>
विद्यानाम् पार-दृश्वनः ।<br>
तस्य धर्म-रतेर् <strong>आसीद्</strong><br>
<strong>वृद्धत्वञ्</strong> जरसा विना ॥ २३ ॥</p>
</details>
<details><summary>मल्लिनाथः</summary>
<p>अनाकृष्टस्येति॥ विषयैः शब्दादिभिः। &lsquo;रूपं शब्दो गन्धरसस्पर्शाश्च विषया अमी&rsquo; इत्यमरः। अनाकृष्टस्यावशीकृतस्य विद्यानां वेदवेदाङ्गादीनां पारदृश्वनः पारमन्तं दृष्टवतः। दृशेः क्वनिप्। धर्मे रतिर्यस्य तस्य राज्ञो जरसा जरया विना। &lsquo;विस्रसा जरा&rsquo; इत्यमरः। &lsquo;षिद्भिदादिभ्योऽङ्&rsquo; (पा. 3।3।104) इत्यङ्प्रत्ययः। &lsquo;जराया जरसन्यतरस्याम्&rsquo; (पा.7।2।101) इति जरसादेशः। वृद्धत्वं वार्धकमासीत्। तस्य यूनोऽपि विषयवैराग्यादिज्ञानगुणसंपत्त्या ज्ञानतो वृद्धत्वमासीदित्यर्थः। नाथस्तु-चतुर्विधं वृद्धत्वमिति कृत्वा &lsquo;अनाकृष्टस्य&rsquo; इत्यादिना विशेषणत्रयेण वैराग्यज्ञानशीलवृद्धत्वान्युक्तानीत्यवोचत् ॥ 23 ॥</p>
</details>
<details open><summary>विश्वास-प्रस्तुतिः</summary>
<p>प्रजानां विनयाधानाद्<br>
रक्षणाद् भरणाद् अपि ।<br>
<strong>स पिता</strong>, पितरस् तासां<br>
केवलं जन्म-हेतवः ॥ २४ ॥</p>
</details>
<details><summary>मल्लिनाथः</summary>
<p>प्रजानामिति॥ प्रजायन्त इति प्रजा जनाः। &lsquo;उपसर्गे च संज्ञायाम्&rsquo; (पा.3।2।99)इति डप्रत्ययः। &lsquo;प्रजा स्यात्संततौ जने&rsquo; इत्यमरः। तासां विनयस्य शिक्षाया आधानात् करणात्। सन्मार्गप्रवर्तनादिति यावत्। रक्षणाद्भयहेतुभ्यस्त्त्राणात्। आपन्निवारणादिति यावत्। भरणादन्नपादादिभिः पोषणादपि। अपिः समुञ्चये। स राजा पिताऽभूत्। तासां पितरस्तु जन्महेतवो जन्म मात्रकर्तारः केवलमुत्पादका एवाभूवन्। जननमात्र एव पितॄणां व्यापारः। सदा शिक्षारक्षणादिकं तु स एव करोतीति तस्मिन्पितृत्वव्यपदेशः। आहुश्च -&lsquo;स पिता यस्तु पोषकः&rsquo; इति ॥ 24 ॥</p>
</details>
<details open><summary>विश्वास-प्रस्तुतिः</summary>
<p>स्थित्यै दण्डयतो दण्ड्यान्,<br>
परिणेतुः प्रसूतये ।<br>
अप्य् <strong>अर्थकामौ</strong> तस्यास्तान्<br>
<strong>धर्म एव</strong> मनीषिणः ॥ २५ ॥</p>
</details>
<details><summary>मल्लिनाथः</summary>
<p>स्थित्या इति॥ दण्डमर्हन्तीति दण्ड्याः। &lsquo;दण्डादिभ्यो यत्&rsquo; (पा. 5।1।36) इति यप्रत्ययः। &lsquo;अदण्ड्यान्दण्डयन्राजा दण्ड्यन्। अयशो महदाप्नोति नरकं चैव गच्छति॥&rsquo;(मनु.8।128) इति शास्त्त्रवचनात्। तान् दण्ड्यानेव स्थित्यै लोकप्रतिष्ठायै दण्डयतः शिक्षयतः। प्रसूतये संतानायैव परिणेतुर्दारान्परिगृह्णतः। मनीषिणो विदुषः। दोषज्ञस्येति यावत्। &lsquo;विद्वान्विपश्चिद्दोषज्ञः सन्सुधीः कोविदो बुधः। धीरो मनीषो&rsquo; इत्यमरः। तस्य दिलीपस्यार्थकामावपि धर्म एवाऽऽस्तां जातौ। अस्तेर्लङ्। अर्थकामसाधनयोर्दण्डविवाहयोर्लोकस्थापनप्रजोत्पादनरूपधर्मार्थत्वेनानुष्ठानादर्थकामावपि धर्मशेषतामापादयन्स राजा धर्मोत्तरोऽभूदित्यर्थः। आह च गौतमः(9।10)-&lsquo;न पूर्वाह्णमध्यंदिनापराह्णानफलान्कुर्यात्। यथाशक्ति धर्मार्थकामेभ्यस्तेषु धर्मोत्तरः स्यात् ॥&rsquo; इति ॥ 25 ॥</p>
</details>
<div caption="वेदभूमिपाठः" class="audioEmbed" src="https://archive.org/download/Raghuvamsha-mUlam-vedabhoomi.org/Raghuvamsha-Sarga01-26-50.mp3"></div>
<details open><summary>विश्वास-प्रस्तुतिः</summary>
<p><strong>दुदोह गां</strong> स यज्ञाय<br>
सस्याय मघवा दिवम् ।<br>
सम्पद्-विनिमयेनोभौ<br>
<strong>दधतुर् भुवनद्वयम्</strong> ॥ २६ ॥</p>
</details>
<details><summary>मल्लिनाथः</summary>
<p>दुदोहेति॥ स राजा यज्ञाय यज्ञं कर्तुं गां भुवं दुदोह। करग्रहणेन रिक्तां चकारेत्यर्थः। मघवा देवेन्द्रः सस्याय सस्यं वर्धयितुं दिवं स्वर्गं दुदोह। द्युलोकान्महीलोके वृष्टिमुत्पादयामासेत्यर्थः। &lsquo;क्रियार्थोपपदस्य-&rsquo; (पा. 2।3।14) इत्यादेना यज्ञसस्याभ्यां चतुर्थीं। एवमुभौ संपदो विनिमयेन परस्परमादानप्रतिदानाभ्यां भुवनद्वयं दधतुः पुपुषतुः। राजा यज्ञैरिन्द्रलोकमिन्द्रश्चोदकेन भूलोकं पुपोषेत्यर्थः। उक्तं च दण्डनीतौ-&lsquo;राजा त्वर्थान्समाहृत्य कुर्यादिन्द्रमहोत्सवम्। प्रीणितो मेघवाहस्तु महतीं वृष्टिमावहेत् ॥&rsquo; इति ॥ 26 ॥</p>
</details>
<details open><summary>विश्वास-प्रस्तुतिः</summary>
<p><strong>न किलानुययुस्</strong> तस्य<br>
राजानो रक्षितुर् यशः ।<br>
+++(प्रजा)+++ व्यावृत्ता यत् पर-स्वेभ्यः,<br>
श्रुतौ तस्करता स्थिता ॥ २७ ॥</p>
</details>
<details><summary>मल्लिनाथः</summary>
<p>न किलेति॥ राजानोऽन्ये नृपा रक्षितुर्भयेभ्यस्त्त्रातुः। तस्य राज्ञो यशो नानुययुः किल नानुचक्रुः खलु। कुतः? यद्यस्मात्कारणात् तस्करता चौर्यं परस्वेभ्यः परधनेभ्यः स्वविषयभूतेभ्यो व्यावृत्ता सती श्रुतौ वाचकशब्दे स्थिता प्रवृत्ता। अपहार्यान्तराभावात् &lsquo;तस्कर&rsquo; शब्द एवापहृत इत्यर्थः। अथवा,-&lsquo;अत्यन्तासत्यपि ह्यृर्थे ज्ञानं शब्दः करोति हि&rsquo; इति न्यायेन शब्दे स्थिता स्फुरिता,न तु स्वरूपतोऽस्तीत्यर्थः ॥ 27 ॥</p>
</details>
<details open><summary>विश्वास-प्रस्तुतिः</summary>
<p>द्वेष्योऽपि <strong>सम्मतः शिष्टस्</strong><br>
तस्यार्तस्य यथौषधम् ।<br>
<strong>त्याज्यो दुष्टः</strong> प्रियोऽप्य् आसीद्<br>
अङ्गुलीवोरग-क्षता ॥ २८ ॥</p>
</details>
<details><summary>मल्लिनाथः</summary>
<p>द्वेष्य इति॥ शिष्टो जनो द्वेष्यः शत्रुरपि। आर्तस्य रोगिण औषधं यथौषधमिव। तस्य संमतोऽनुमत आसीत्। दुष्टो जनः प्रियोऽपि प्रेमास्पदीभूतोऽपि उरगक्षता सर्पदष्टाऽङ्गुलीव। &lsquo;छिन्द्याद्बाहुमपि दुष्टमात्मः&rsquo; इति न्यायात्। त्याज्य आसीत्। तस्य शिष्ट एव बन्धुर्दुष्ट एव शत्रुरित्यर्थः ॥ 28 ॥</p>
</details>
<details open><summary>विश्वास-प्रस्तुतिः</summary>
<p>तं <strong>वेधा विदधे</strong> नूनम्<br>
महाभूत-समाधिना ।<br>
तथा हि सर्वे <strong>तस्यासन्</strong><br>
<strong>परार्थैक-फला गुणाः</strong> ॥ २९ ॥</p>
</details>
<details><summary>मल्लिनाथः</summary>
<p>तमिति॥ वेधाः स्रष्टा। &lsquo;स्रष्टा प्रजापतिर्वेधाः&rsquo; इत्यमरः। तं दिलीपम्। स्माधीयतेऽनेनेति समाधिः कारणसामग्री। महाभूतानां यः समाधिस्तेन महाभूतसमाधिना विदधे ससर्ज। नूनं ध्रुवम्। इत्युत्प्रेक्षा। तथा हि-तस्य राज्ञः सर्वे गुणा रूपरसादिमहाभूतगुणवदेव परार्थः परप्रयोजनमेवैकं मुख्यं फलं येषां ते तथोक्ता आसन्। महाभूतगुणोपमानेन कारणगुणाः कार्यं संक्रामन्तीति न्यायः सूचितः ॥ 29 ॥</p>
</details>
<details open><summary>विश्वास-प्रस्तुतिः</summary>
<p>स वेला-वप्र+++(=प्राकार)+++-वलयाम्<br>
परिखी-कृत-सागराम् ।<br>
अनन्य-शासनाम् ऊर्वीं<br>
<strong>शशासैक-पुरीम् इव</strong> ॥ ३० ॥</p>
</details>
<details><summary>मल्लिनाथः</summary>
<p>स इति॥ स दिलीपः। वेलाः समुद्रकूलानि। &lsquo;वेला कूलेऽपि वारिधेः&rsquo; इति विश्वः। ता एव वप्रवलयाः प्राकारवेष्टनानि यस्यास्ताम्। &lsquo;स्याञ्चयो वप्रमस्त्त्रियाम्। प्राकारो वरणः सालः प्राचीरं प्रान्ततो वृत्तिः ॥&rsquo; इत्यमरः। परितः खातं परिखा दुर्गवेष्टनम्। &lsquo;खातं खेयं तु परिखा&rsquo; इत्यमरः । &lsquo;अन्येष्वपि दृश्यते&rsquo; (पा.3।2।101)इत्यत्र &lsquo;अपि&rsquo; शब्दात् खनेर्डप्रत्ययः। अपरिखाः परिखाः संपद्यमानाः कृताः परिखीकृताः सागरा यस्यास्ताम्। अभूततद्भावे च्विः। अविद्यमानमन्यस्य राज्ञः शासनं यस्यास्तामनन्यशाननामुर्वीमेकपुरीमिव शशास। अनायासेन शासितवानित्यर्थः॥ 30 ॥</p>
</details>
<h3 id="ततपतन">तत्पत्नी</h3>
<details open><summary>विश्वास-प्रस्तुतिः</summary>
<p>तस्य दाक्षिण्य+++(=परच्छन्दानुवर्त्तित्व)+++-रुढेन<br>
नाम्ना मगध-वंश-जा ।<br>
<strong>पत्नी</strong> सुदक्षिणेत्य् <strong>आसीद्</strong><br>
अध्वरस्येव दक्षिणा ॥ ३१ ॥</p>
</details>
<details><summary>मल्लिनाथः</summary>
<p>तस्येति॥ तस्य राज्ञो मगधवंशे जाता मगधवंशजा। &lsquo;सप्तम्यां जनेर्डः&rsquo; (पा.3।2।97) इति डप्रत्ययः। एतेनाभिजात्यमुक्तम्। दाक्षिण्यं परच्छन्दानुवर्तनम्। &lsquo;दक्षिणः सरलोदारपरच्छन्दानुवर्तिषु&rsquo; इति शाश्वतः। तेन रूढं प्रसिद्धम्। तेन नाम्ना। अध्वरस्य यज्ञस्य दक्षिणा दक्षिणाख्या पत्नीव। सुदक्षिणेति प्रसिद्धा पत्न्यासीत्। अत्र श्रुतिः-&lsquo;यज्ञो गन्धर्वस्तस्य दक्षिणा अप्सरसः&rsquo; इति। &lsquo;दक्षिणाया दाक्षिण्यं नामर्त्विजो दक्षिणत्वप्रापकत्वम्।&rsquo;  &lsquo;ते दक्षन्ते दक्षिणां प्रतिगृह्य&rsquo; इति च ॥ 31 ॥</p>
</details>
<details open><summary>विश्वास-प्रस्तुतिः</summary>
<p><strong>कलत्रवन्तम् आत्मानम्</strong><br>
अवरोधे महत्य् अपि ।<br>
तया <strong>मेने</strong> मनस्विन्या<br>
लक्ष्म्या च वसुधाधिपः ॥ ३२ ॥+++(र५)+++</p>
</details>
<details><summary>मल्लिनाथः</summary>
<p>कलत्रवन्तमिति॥ वसुधाधिपः। अवरोधेऽन्तः पुरवर्गे महति सत्यपि। मनस्विन्या दृढचित्तया। पतिचित्तानुवृत्त्यादिनिर्बन्धक्षमयेत्यर्थथः। तया सुदक्षिणया लक्ष्म्या चात्मानं कलत्रवन्तं भार्यावन्तं मेने। &lsquo;कलत्रं श्रोणिभार्ययोः&rsquo; इत्यमरः। &lsquo;वसुधाधिप&rsquo; इत्यनेन वसुधया चेचि गम्यते ॥ 32 ॥</p>
</details>
<h3 id="पतरचछ">पुत्रेच्छा</h3>
<p>+++(क५)+++</p>
<details open><summary>विश्वास-प्रस्तुतिः</summary>
<p>तस्याम् आत्मानुरूपायाम्<br>
आत्म-जन्म-समुत्सुकः ।<br>
विलम्बित-फलैः <strong>कालं</strong><br>
<strong>स निनाय</strong> मनोरथैः ॥ ३३ ॥+++(र५)+++</p>
</details>
<details><summary>मल्लिनाथः</summary>
<p>तस्यामिति॥ स राजा। आत्मानुरूपायां तस्याम्। आत्मनो जन्म यस्यासावात्मजन्मा पुत्रः,तस्मिन् समुत्सुकः। यद्वा,-आत्मनो जन्मनि पुत्ररूपेणोत्पत्तौ समुत्सुकः सन्। &lsquo;आत्मा वै पुत्रनामासि&rsquo; (आ.गृ.1।15) इति श्रुतेः। विलम्बितं फलं पुत्रप्राप्तिरूपं येषां तैर्मनोरथैः कदा मे पुत्रो भवेदित्याशाभिः कालं निनाय यापयामास ॥ 33 ॥</p>
</details>
<details open><summary>विश्वास-प्रस्तुतिः</summary>
<p>सन्तानार्थाय विधये<br>
स्व-भुजाद् अवतारिता ।<br>
तेन <strong>धूर्</strong> जगतो गुर्वी<br>
सचिवेषु <strong>निचिक्षिपे</strong> ॥ ३४ ॥</p>
</details>
<details><summary>मल्लिनाथः</summary>
<p>संतानेति॥ तेन दिलीपेन। संतानोऽर्थः प्रयोजनं यस्य तस्मै संतानार्थाय विधयेऽनुष्ठानाय। स्वभुजादवतारिताऽवरोपिता जगतो लोकस्य गुर्वी धूर्भारः सचिवेषु निचिक्षिपे निहिता ॥ 34 ॥</p>
</details>
<details open><summary>विश्वास-प्रस्तुतिः</summary>
<p>गङ्गाम् भगीरथेनेव<br>
पूर्वेषाम् पावनक्षमाम् ।<br>
इच्छता सन्ततिन् <strong>न्यस्ता</strong><br>
तेन मन्त्रिषु <strong>कोसला</strong> ॥ ३४* ॥+++(र५)+++</p>
<p>अथाभ्यर्च्य विधातारम्<br>
प्रयतौ पुत्रकाम्यया ।<br>
तौ दम्पती वसिष्ठस्य<br>
गुरोर् <strong>जग्मतुर् आश्रमम्</strong> ॥ ३५ ॥</p>
</details>
<details><summary>मल्लिनाथः</summary>
<p>अथएति॥ अथ धुरोऽवतारानन्तरं पुत्रकाम्ययाऽऽत्मनः पुत्रोच्छया। &lsquo;काम्यञ्च&rsquo; (पा.3।1।9) इति &lsquo;पुत्र&rsquo; शब्दात् काम्यच्प्रत्ययः। &lsquo;अ प्रत्ययात्&rsquo; (पा.3।3।102) इति पुत्रकाम्यधातोरकारप्रत्ययः। ततष्टाप्,तया। तौ दंपती जायापती। राजदन्तादिषु जायाशब्दस्य दमिति निपातनात्साधुः। प्रतयौ पूतौ विधातारं ब्रह्माणमभ्यर्च। &lsquo;स खलु पुत्रार्थिभिरुपास्यते&rsquo; इति मान्त्रिकाः। गुरोः कुलगुरोः। वसिष्ठस्याश्रमं जग्मतुः। पुत्रप्राप्त्युपायापेक्षयेति शेषः॥ 35 ॥</p>
</details>
<h2 id="आशरमय-यनम">आश्रमाय यानम्</h2>
<p>+++(र५)+++</p>
<details open><summary>विश्वास-प्रस्तुतिः</summary>
<p>स्निग्ध-गम्भीर-निर्घोषम्<br>
एकं <strong>स्यन्दनम् आस्थितौ</strong> ।<br>
प्रावृषेण्यं+++(=प्रावृषि भवम्)+++ पयोवाहं<br>
विद्युद्-ऐरावताव् इव ॥ ३६ ॥</p>
</details>
<details><summary>मल्लिनाथः</summary>
<p>स्निग्धेति॥ स्निग्धो मधुरो गम्भीरो निर्घोषो यस्य तमेकं स्यन्दनं रथम्। प्रावृषि भवः प्रावृषेण्यः। &lsquo;प्रावृष एण्यः&rsquo; (पा.4।3।17) इत्येण्यप्रत्ययः। तं प्रावृषेण्यं पयोवाहं मेघं विद्युदैरावताविव। आस्थितावारूढौ। जग्मतुरिति पूर्वेण संबन्धः। इरा आपः। &lsquo;इरा भूवाक्सुराप्सु स्यात्&rsquo; इत्यमरः। इरावान् समुद्रः। तत्र भव ऐरावतोऽभ्रमातङ्गः। &lsquo;ऐरावतोऽभ्रमातङ्गैरावणाभ्रमुवल्लभाः&rsquo; इत्ममरः। &lsquo;अभ्रमातङ्गत्वाञ्चाभ्रस्थत्वादभ्ररूपत्वात्&rsquo; इति क्षीरस्वामी। अत एव मेघारोहणं विद्युत्साहचर्यं च घटये। किंच विद्युत ऐरावतसाहचर्यादेवैरावतीसंज्ञा। ऐरावतस्य स्त्रयैरावतीति क्षीरस्वामी। तस्मात्सुष्ठूक्तं विद्युदैरावताविवेति। एकरथारोहणोक्त्या कार्यसिद्धिबीजं दंपत्योरत्यन्तसौमनस्यं सूचयति ॥ 36 ॥</p>
</details>
<details open><summary>विश्वास-प्रस्तुतिः</summary>
<p>मा भूद् आश्रम-पीडेति<br>
<strong>परिमेय-पुरःसरौ</strong> ।<br>
अनुभाव+++(→तेजो)+++-विशेषात् तु<br>
सेना-परिवृताव् इव ॥ ३७ ॥</p>
</details>
<details><summary>मल्लिनाथः</summary>
<p>मा भूदिति॥ पुनः कथंभूतौ दंपती? <strong>आश्रम-पीडा मा भून्</strong> माऽस्त्विति हेतोः। &lsquo;माङि लुङ्&rsquo; (पा.3।3।175) इत्य् आशीर्-अर्थे लुङ्। &lsquo;न माङ्योगे&rsquo; (पा.6।4।74) इत्य् अड्-आगम-निषेधः। <strong>परि-मेय-पुरःसरौ</strong> परिमित-परिचरौ। <strong>अनुभाव-विशेषात् तु</strong> तेजो-विशेषात् सेना-परिवृताव् इव स्थितौ ॥ 37 ॥</p>
</details>
<details open><summary>विश्वास-प्रस्तुतिः</summary>
<p><strong>सेव्यमानौ</strong> सुख-स्पर्शैः<br>
शाल-निर्यास+++(=निस्यन्द)+++-गन्धिभिः ।<br>
पुष्प-रेणूत्किरैर् <strong>वातैर्</strong><br>
आधूत-वन-राजिभिः ॥ ३८ ॥</p>
</details>
<details><summary>मल्लिनाथः</summary>
<p>सेव्यमानाविति॥ पुनः कथंभूतौ? <strong>सुखः</strong> शीतलत्वात् प्रियः <strong>स्पर्शो</strong> येषां तैः। <strong>शाल-निर्यास-गन्धिभिः</strong> सर्ज-तरु-निस्यन्द-गन्धवद्भिः। &lsquo;शालः सर्जतरुः स्मृतः&rsquo; इति शाश्वतः। उत्किरन्ति विक्षिपन्तीत्य् उत्किराः। &lsquo;इगुपध-&rsquo; (पा.3।1।135) इत्यादिना किरतेः कप्रत्ययः। <strong>पुष्प-रेणूनाम् उत्किरास्</strong> तैर् आधूता मान्द्याद् ईषत्-कम्पिता <strong>वन-राजयो</strong> यैस् तैर् <strong>वातैः</strong> सेव्यमानौ ॥ 38 ॥</p>
</details>
<details open><summary>विश्वास-प्रस्तुतिः</summary>
<p>मनोऽभिरामाः <strong>शृण्वन्तौ</strong><br>
रथनेमि-स्वनोन्मुखैः ।<br>
षड्ज-संवादिनीः <strong>केका</strong><br>
द्विधा भिन्नाः शिखण्डिभिः ॥ ३९ ॥</p>
</details>
<details><summary>मल्लिनाथः</summary>
<p>मनोभिरामा इति॥ रथनेमिस्वनोन्मुखैः। मेघध्वनिशङ्कयोन्नमितमुखैरित्यर्थः। शिखण्डिभिर्मयूरैर्द्विधा भिन्नाः। शुद्धविकृतभेदेनाविष्कृतावस्थायांच्युताच्युतभेदेन वा षड्जो द्विविधः। तत्सादृश्यात्केका अपि द्विधा भिन्ना इत्युच्यते। अत एवाह-षड्जसंवादिनीरिति। षड्भ्यः स्थानेभ्यो जातः षड्जः। तदुक्तम्-&lsquo;नासाकण्ठमुरस्तालुजिह्वादन्तांश्च संस्पृशन् । षड्भ्यः संजायते यस्मात्तस्मात्षङ्ज्र इति स्मृतः ॥&rsquo; स च तन्त्रीकण्ठजन्मा स्वरविशेषः। &lsquo;निषादर्पभागान्धारषड्जमध्यमधैवताः। पञ्चमश्चेत्यमी सप्त तन्त्रीकण्ठोत्थिताः स्वराः॥&rsquo; इत्यमरः। षड्जेनसंवादिनीः सदृशीः। तदुक्तं मातङ्गेन-&lsquo;षड्जं मयूरो वदति&rsquo; इति। मनोभिरामा मनसः प्रियाः। के मूर्ध्नि कायन्ति ध्वनन्तीति केका मयूरवाण्यः। &lsquo;केका वाणी मयूरस्य&rsquo; इत्यमरः। ताः केकाः शृण्वन्तौ। इति श्लोकार्थः॥ 39 ॥</p>
</details>
<details open><summary>विश्वास-प्रस्तुतिः</summary>
<p><strong>परस्पराक्षि-सादृश्यम्</strong><br>
अ-दूरोज्झित-वर्त्मसु ।<br>
मृग-द्वन्द्वेषु <strong>पश्यन्तौ</strong><br>
स्यन्दनाबद्ध-दृष्टिषु ॥ ४० ॥  +++(5)+++</p>
</details>
<details><summary>मल्लिनाथः</summary>
<p>परस्परेति॥ विश्रम्भाददूरं समीपं यथा भवति तथोज्झितं वर्त्म यैस्तेषु । स्यन्दनाबद्धदृष्टिषु स्यन्दने रथ आबद्धाऽऽसञ्जिता दृष्टिर्नेत्रं यैस्तेषु। &lsquo;दृग्दृष्टिनेत्रलोचनचक्षुर्नयनाम्बकेक्षणाक्षीणि&rsquo; इति हलायुधः। कौतुकवशाद्रथासक्तदृष्टिष्वित्यर्थः। मृग्यश्च मृगाश्च मृगाः। &lsquo;पुमान्स्त्रिया&rsquo; (पा.1।2।67) इत्येकशेषः। ते।ां द्वन्द्वेषु मिथुनेषु। &lsquo;स्त्रीपुंसौ मिथुनं द्वन्द्वम्&rsquo; इत्यमरः। परस्पराक्ष्णां सादृश्यं पश्यन्तौ। &lsquo;द्वन्द्व&rsquo;शब्दसामर्थ्यान्मृगीषु सुदक्षिणाक्षिसादृश्यं दिलीपो दिलीपाक्षिसादृश्यं च मृगेषु सुदक्षिणेत्येवं विवेक्तव्यम् ॥ 40 ॥</p>
</details>
<details open><summary>विश्वास-प्रस्तुतिः</summary>
<p>श्रेणी-बन्धाद् वितन्वद्भिर्<br>
अ-स्तम्भान् तोरणस्रजम् ।<br>
सारसैः <strong>कल-निर्ह्राधैः</strong><br>
क्वचिद् <strong>उन्नमिताननौ</strong> ॥ ४१ ॥</p>
</details>
<details><summary>मल्लिनाथः</summary>
<p>श्रेणीति॥ श्रेणीबन्धात् पङ्क्तिबन्धनाद्धेतोः अस्तम्भामाधारस्तम्भरहिताम्। तोरणं बहिर्द्वारम्। &lsquo;तोरणोऽस्त्री बहिर्द्वारम्&rsquo; इत्यमरः। तत्र या स्रग्विरच्यते तां तोरणस्रजं वितन्वद्भिः। कुर्वद्भिरिवेत्यर्थः। उत्प्रेक्षाव्यञ्जकेवशब्दप्रयोगाभावेऽपि गम्योत्प्रेक्षेयम्। कलनिर्ह्लादैरव्यक्तमधुरध्वनिभिः सारसैः पक्षिविशेषैः करणैः क्वचिदुन्नमिताननौ। &lsquo;सारसो मैथुनी कामी गोनर्दः पुष्कराह्वयः&rsquo; इति यादवः ॥ 41 ॥</p>
</details>
<details open><summary>विश्वास-प्रस्तुतिः</summary>
<p>पवनस्यानुकूलत्वात्<br>
प्रार्थना-सिद्धि-शंसिनः ।<br>
<strong>रजोभिस्</strong> तुरगोत्कीर्णैर्<br>
<strong>अस्पृष्टालक-वेष्टनौ</strong> ॥ ४२ ॥</p>
</details>
<details><summary>मल्लिनाथः</summary>
<p>पवनस्येति॥ प्रार्थनासिद्धिशंसिनोऽनुकूलत्वादेव मनोरथसिद्धिसूचकस्य पवनस्यानुकूलत्वाद्गन्तव्यदिगभिमुखत्वात्। तुरगोत्कीर्णै रजोभिरस्पृष्टा अलका देव्या वेष्टनमुष्णीषं च राज्ञो ययोस्तौ तथोक्तौ। &lsquo;शिरसा वेष्टनशोभिना सुतः&rsquo; (8। 12)इति वक्ष्यति॥ 42 ॥</p>
</details>
<details open><summary>विश्वास-प्रस्तुतिः</summary>
<p>सरसीष्व् अरविन्दानां<br>
वीचि-विक्षोभ-शीतलम् ।<br>
<strong>आमोदम् उपजिघ्रन्तौ</strong><br>
स्वनिःश्वासानुकारिणम् ॥ ४३ ॥</p>
</details>
<details><summary>मल्लिनाथः</summary>
<p>सरसीष्विति॥ सरसीषु वीचिविक्षोभशीतलमूर्मिसंघटनेन शीतलं स्वनिःश्वासमनुकर्तुं शीलमस्येति स्वनिःश्वासानुकारिणम्। एतेन तयोरुत्कृष्टस्त्रीपुंसजातीयत्वमुक्तम्। अरविन्दानामामोदमुपजिघ्रन्तौ घ्राणेन गृह्णन्तौो ॥ 43 ॥</p>
</details>
<details open><summary>विश्वास-प्रस्तुतिः</summary>
<p>ग्रामेष्व् आत्मविसृष्टेषु<br>
यूपचिह्नेषु यज्वनाम् ।<br>
अमोघाः <strong>प्रतिगृह्णन्ताव्</strong><br>
अर्घ्यानुपदम् <strong>आशिषः</strong> ॥ ४४ ॥</p>
</details>
<details><summary>मल्लिनाथः</summary>
<p>ग्रामेष्विति॥ आत्मविसृष्टेषु स्वदत्तेषु। यूपो नाम संस्कृतः पशुबन्धाय दारुविशेषः। यूपा एव चिह्नानि येषां तेषु ग्रामेष्वमोघाः सफला यज्वनां विधिनेष्टवताम्। &lsquo;यज्वा तु विधिनेष्टवान्&rsquo; इत्यमरः। &lsquo;सुयजोर्ड्वनिप्&rsquo; (पा.3।2।103) इति ङ्वनिप्र्रत्ययः। आशिष आशीर्वादान्। अर्घः पूजाविधिः,तदर्थं द्रव्यमर्ध्यम्। &lsquo;पादार्धाभ्यां च&rsquo; (पा.5।4।25) इति यत्प्रत्ययः। &lsquo;षट् तु त्रिष्वर्ध्यमर्घार्थे पाद्यं पादाय वारिणि&rsquo; इत्यमरः। अर्ध्यस्यानुपदन्वक्। अर्ध्यस्वीकारानन्तरमित्यर्थथः। प्रतिगृह्णन्तौ स्वीकुर्वन्तौ पदस्य पश्चादनुपदम्। पश्चादर्थेऽव्ययीभावः। &lsquo;अन्वगन्वक्षमनुगेऽनुपदं क्लीबमव्ययम्&rsquo; इत्यमरः ॥ 44 ॥</p>
</details>
<details open><summary>विश्वास-प्रस्तुतिः</summary>
<p>हैयङ्गवीनम्+++(=ह्यस्तनगोदोहोद्भवं घृतं)+++ आदाय<br>
घोष-वृद्धान् उपस्थितान् ।<br>
<strong>नाम-धेयानि पृच्छन्तौ</strong><br>
वन्यानाम् मार्गशाखिनाम् ॥ ४५ ॥</p>
</details>
<details><summary>मल्लिनाथः</summary>
<p>हैयंगवीनमिति॥ ह्यस्तनगोदोहोद्भवं घृतं हैयंगवीनम्। ह्यः पूर्वेद्युर्भवम्। &lsquo;तत्तु हैयंगवीनं यद्ध्योगोदोहोद्भवं घृतम्&rsquo; इत्यमरः। &lsquo;हैयंगवीनं संज्ञायाम्&rsquo; (पा.2।2।23) इति निपातः। तत्सद्योघृतम्। आदायोपस्थितान्घोषवृद्धान्। &lsquo;घोष आभीरपल्ली स्यात्&rsquo; इत्यमरः। वन्यानां मार्गशाखिनां नामधेयानि पृच्छन्तौ। &lsquo;दुह्याच्-&rsquo;(वा.1090,1100) इत्यादिना पृच्छतेर्द्विकर्मकत्वम्। कुलकम्॥ 45 ॥</p>
</details>
<details open><summary>विश्वास-प्रस्तुतिः</summary>
<p>काप्य् <strong>अभिख्या</strong> तयोर् <strong>आसीद्</strong><br>
व्रजतोः शुद्ध-वेषयोः ।<br>
+++(शिशिरान्तर्गत-)+++हिम-निर्मुक्तयोर् योगे +++(चैत्रमास-पूर्णिमायां)+++<br>
चित्रा-+++(पूर्ण-)+++चन्द्रमसोर् इव ॥ ४६ ॥</p>
</details>
<p>+++(अपि चैत्रमासपूर्णिमायां चित्रा-पूर्णचन्द्रयोर् योगः केनचिद् दृष्टः? कालिदासोक्ताभिख्या ऽनुभूता??)+++</p>
<details><summary>मल्लिनाथः</summary>
<p>हैयंगवीनमिति॥ ह्यस्तनगोदोहोद्भवं घृतं हैयंगवीनम्। ह्यः पूर्वेद्युर्भवम्। &lsquo;तत्तु हैयंगवीनं यद्ध्योगोदोहोद्भवं घृतम्&rsquo; इत्यमरः। &lsquo;हैयंगवीनं संज्ञायाम्&rsquo; (पा.2।2।23) इति निपातः। तत्सद्योघृतम्। आदायोपस्थितान्घोषवृद्धान्। &lsquo;घोष आभीरपल्ली स्यात्&rsquo; इत्यमरः। वन्यानां मार्गशाखिनां नामधेयानि पृच्छन्तौ। &lsquo;दुह्याच्-&rsquo;(वा.1090,1100) इत्यादिना पृच्छतेर्द्विकर्मकत्वम्। कुलकम्॥ 45 ॥<br>
काप्यभिख्या तयोरासीद्व्रजतोः शुद्धवेषयोः ।<br>
हिमनिर्मुक्तयोर्योगे चित्राचन्द्रमसोरिव ॥ 46 ॥</p>
</details>
<details open><summary>विश्वास-प्रस्तुतिः</summary>
<p>तत्-तद्-भूमिपतिः पत्न्यै<br>
<strong>दर्शयन्</strong> प्रिय-दर्शनः ।<br>
अपि लङ्घितम् <strong>अध्वानम्</strong><br>
<strong>बुबुधे न</strong> बुधोपमः ॥ ४७ ॥</p>
</details>
<details><summary>मल्लिनाथः</summary>
<p>तत्तदिति॥ प्रियं दर्शनं स्वकर्मकं यस्यासौ प्रियदर्शनः। दर्शनीय इत्यर्थः। भूमिपतिः पत्न्यै तत्तदद्भुतं वस्तु दर्शयन्,लङ्घितमतिवाहितमप्यध्वानं न बुबुधे न ज्ञातवान्। बुधः सौम्य उपमोपमानं यस्येति विग्रहः । इदं विशेषणं तत्तद्दर्शयन्नित्युपयोगितयैतस्य ज्ञातृत्वसूचनार्थम् ॥ 47 ॥</p>
</details>
<h2 id="आशरमवरणनम">आश्रमवर्णनम्</h2>
<p>+++(र५)+++</p>
<details open><summary>विश्वास-प्रस्तुतिः</summary>
<p>स दुष्प्रापयशाः <strong>प्रापद्</strong><br>
<strong>आश्रमं</strong> श्रान्तवाहनः ।<br>
सायं संयमिनस् तस्य<br>
महर्षेर् महिषीसखः ॥ ४८ ॥</p>
</details>
<details><summary>मल्लिनाथः</summary>
<p>स इति॥ दुष्प्रापयशा दुष्प्रापमन्यदुर्लभं यशो यस्य स तथोक्तः। श्रान्तवाहनो दूरोपगमनात्क्लान्तयुग्यः। महिष्याः सखा महिषीसखः। &lsquo;राजाहःसखिभ्यष्टच&rsquo; (पा.5।4।91)इति टच्प्रत्ययः। सहायान्तरनिरपेक्ष इति भावः। स राजा सायं सायंकाले संयमिनो नियमवतस्तस्य महर्षेर्वसिष्ठस्याश्रमं प्रापत् प्राप। पुषादित्वादङ् ॥ 48 ॥</p>
</details>
<details open><summary>विश्वास-प्रस्तुतिः</summary>
<p>वनान्तराद् उपावृत्तैः<br>
समित्-कुश-फलाहरैः ।<br>
<strong>पूर्यमाणम्</strong> +++(आश्रमं)+++ अदृश्याग्नि-<br>
प्रत्युद्-यातैस् <strong>तपस्विभिः</strong> ॥ ४९ ॥ <br>
+++(कामं पितरं प्रोषितवन्तं पुत्राः प्रत्याधावन्ति। एवमेतमग्नयः प्रत्याधवन्ति। )+++</p>
</details>
<details><summary>मल्लिनाथः</summary>
<p>वनान्तरादिति॥ वनान्तरादन्यस्माद्वनात् उपावृत्तैः प्रत्यागतैः। समिधश्च कुशांश्च फलानि चाहर्तुं शीलं येषामिति समित्कुशफलाहराः,तैः। &lsquo;आङिताच्छील्ये&rsquo;(पा.3।2।11) इति हरतेराङ्पूर्वादच्प्रत्ययः। अदृश्यैर्दर्शनायोग्यैरग्निभिर्वैतानिकैः प्रत्युद्याताः प्रत्युद्गताः। तैस्तपस्विभिः पूर्यमाणम्। &lsquo;प्रोष्यागच्छतामाहिताग्नीनामग्नयः प्रत्युद्यान्ति&rsquo; इति श्रुतेः। यथाह-&lsquo;कामं पितरं प्रोषितवन्तं पुत्राः प्रत्याधावन्ति,एव ह वा एवमेतग्नयः प्रत्याधावन्ति सशकलान्दारूनिवाहरन्&rsquo; इति॥ 49 ॥</p>
</details>
<details open><summary>विश्वास-प्रस्तुतिः</summary>
<p><strong>आकीर्णम्</strong> ऋषि-पत्नीनाम्<br>
उटज-द्वार-रोधिभिः ।<br>
अपत्यैर् इव नीवार+++(=तृणधान्य)+++-<br>
भाग-धेयोचितैर् <strong>मृगैः</strong> ॥ ५० ॥</p>
</details>
<details><summary>मल्लिनाथः</summary>
<p>आकीर्णमिति॥ नीवाराणां भाग एव भागधेयोंऽशः। &lsquo;रूपनामभागेभ्यो धेयप्रत्ययो वक्तव्यः&rsquo;(वा.3330) इति वक्तव्यसूत्रात्स्वाभिधेये धेयप्रत्ययः,तस्योचितैः। अत एव,घटजानां पर्णशालानां द्वाररोधिभिर्द्वाररोधकैर्मृगैः। ऋषिपत्नीनामपत्यैरिव आकीर्णं व्याप्तम् ॥ 50 ॥</p>
</details>
<div caption="वेदभूमिपाठः" class="audioEmbed" src="https://archive.org/download/Raghuvamsha-mUlam-vedabhoomi.org/Raghuvamsha-Sarga01-51-95.mp3"></div>
<details open><summary>विश्वास-प्रस्तुतिः</summary>
<p>सेकान्ते मुनिकन्याभिस्<br>
<strong>तत्क्षणोज्झित-वृक्षकम्</strong> ।<br>
विश्वासाय विहङ्गानाम्<br>
आलवालाम्बुपायिनाम् ॥ ५१ ॥</p>
</details>
<details><summary>मल्लिनाथः</summary>
<p>सेकान्ते इति॥ सेकान्ते वृक्षमूलसेचनावसाने मुनिकन्याभिः सेक्त्रीभिः। आलवालेषु जलावापप्रदेशेषु यदम्बु तत्पायिनाम्। &lsquo;स्यादालवालमावालमावापः&rsquo; इत्यमरः। विहंगानां पक्षिणां विश्वासाय विश्रम्भाय। &lsquo;समौ विश्रम्भविश्वासौ&rsquo; इत्यमरः। तत्क्षणे सेकक्षण उज्झिता वृक्षका ह्रस्ववृक्षा यस्मिंस्तम्। ह्रस्वार्थे कप्रत्ययः ॥ 51 ॥</p>
</details>
<details open><summary>विश्वास-प्रस्तुतिः</summary>
<p>आतपाऽऽत्यय+++(=अपगम)+++सङ्क्षिप्त-<br>
नीवारासु+++(=तृणधान्यवत्सु [भूमिषु])+++ निषादिभिः ।<br>
<strong>मृगैर् वर्तित-रोमन्थम्</strong><br>
उटजाङ्गन-भूमिषु ॥ ५२ ॥ <br>
+++(भोज्यतण्डुलानाम् अवाप्त्यै कृषीवलैः क्षेत्रात् समाहृत-धान्यानां मुसलादि-पातैस् त्वग्-अपनयनार्थं यावच्-छोषं तपति दिवाकरे दिवा धान्यानि शोष्यन्ते। तत आतपस्यापगमे सायंतने तानि संक्षिप्य गोणीषु पुनः पूर्यन्ते। आतप एव यथापेक्षं धान्यशोषणस्य प्रयोजनात्तदपगमे सुरक्षादिहेतोस् तत्सङ्क्षेपः स्वाभाविक एव।)+++</p>
</details>
<details><summary>मल्लिनाथः</summary>
<p>आतपात्ययेति॥ आतपस्यात्ययेऽपगमे सति संक्षिप्ता राशीकृता नीवारास्तृणधान्यानि यासु तासु। &lsquo;नीवारास्तृणधान्यानि&rsquo; इत्यमरः। उटजानां पर्णशालानामङ्गनभूमिषु चत्वरस्थानेषु। &lsquo;पर्णशालोटजोऽस्त्रियाम्&rsquo; इति। &lsquo;अङ्गनं चत्वराजिरे&rsquo; इति चामरः। निषादिभिरुपविष्टैर्मृगैर्वर्तितो निष्पादितो रोमन्थश्चर्वितचर्वणं यस्मिन्नाश्रमे तम् ॥ 52 ॥</p>
</details>
<details open><summary>विश्वास-प्रस्तुतिः</summary>
<p>अभ्युत्थिताग्नि-पिशुनैर्<br>
अतिथीन् आश्रमोन्मुखान् ।<br>
<strong>पुनानम्</strong> पवनोद्धूतैर्<br>
<strong>धूमैर्</strong> आहुतिगन्धिभिः ॥ ५३ ॥</p>
</details>
<details><summary>मल्लिनाथः</summary>
<p>अभ्युत्थितेति॥ अभ्युत्थिताः प्रज्वलिताः। होमयोग्या इत्यर्थः। &lsquo;समिद्धेऽग्नावाहुतीर्जुहोति&rsquo; इति वचनात्। तेषामग्नीनां पिशुनैः सूचकैः पवनोद्धूतैः। आहुतिगन्धो येषामस्तीत्याहुतिगन्धिनः। तैर्धूमैराश्रमोन्मुखानतिथीन् पुनानं पवित्रीकुर्वाणम्। कुलकम्॥ 53 ॥</p>
</details>
<h2 id="मन-दरशनम">मुनि-दर्शनम्</h2>
<p>+++(र५)+++</p>
<details open><summary>विश्वास-प्रस्तुतिः</summary>
<p>अथ <strong>यन्तारम् आदिश्य</strong><br>
धुर्यान् विश्रमयेति सः ।<br>
ताम् <strong>अवारोपयत् पत्नीं</strong><br>
रथाद् <strong>अवततार</strong> च ॥ ५४ ॥</p>
</details>
<details><summary>मल्लिनाथः</summary>
<p>अथेति॥ अथाश्रमप्राप्त्यनन्तरं स राजा यन्तारं सारथिम्। धुरं वहन्तीति धुर्या युग्याः। &lsquo;धुरो यड्ढकौ&rsquo; (पा.4।4।77) इति यत्प्रत्ययः। &lsquo;धूर्वहे धुर्यधौरेयधुरीणाः सधुरंधराः&rsquo; इत्यमरः। धुर्यान् रथाश्वान् विश्रामय विनीतश्रमान्कुर्नित्यादिश्याज्ञाप्य तां पत्नीं रथादवारोहयदवतारितवान्स्वयं चावततार। &lsquo;विश्रमय&rsquo; इति ह्रस्वपाठे &lsquo;जनीजॄष्-&rsquo;,इति मित्वे 1&rsquo;मितां ह्रस्वः&rsquo; इति ह्रस्वः। दीर्घपाठे &lsquo;मितां ह्रस्वः&rsquo;(पा.6।4।92) इति सूत्रे वा &lsquo;चित्तविरागे&rsquo; इत्यतो &lsquo;वा&rsquo;इत्यनुवर्त्य व्यवस्थितविभाषाश्रयणत्वाद्ध्रस्वाभाव इति वृत्तकारः ॥ 54 ॥</p>
</details>
<details open><summary>विश्वास-प्रस्तुतिः</summary>
<p>तस्मै सभ्याः सभार्याय<br>
गोप्त्रे गुप्ततमेन्द्रियाः ।<br>
<strong>अर्हणाम्</strong> अर्हते <strong>चक्रुर्</strong><br>
मुनयो नयचक्षुषे ॥ ५५ ॥</p>
</details>
<details><summary>मल्लिनाथः</summary>
<p>तस्मा इति॥ सभायां साधवः सभ्याः। &lsquo;सभाया यः&rsquo; (पा.4।4।104) इति यप्रत्ययः। गुप्ततमेन्द्रियाः अत्यन्तनियमितेन्द्रियाः। मुनयः सभार्याय गोप्त्रे रक्षकाय। नयः शास्त्रमेव चक्षुस्तत्त्वावेदकं प्रमाणं यस्य तस्मै नयचक्षुषे। अत एवार्हते प्रशस्ताय। पूज्यायेत्यर्थः। &lsquo;अर्हः प्रशंसायाम्&rsquo;(पा.3।2।133) इति शतृप्रत्ययः। तस्मै राज्ञेऽर्हणां पूजां चक्रुः। &lsquo;पूजा नमस्यापचितिः सपर्यार्चार्हणाः समाः&rsquo; इत्यमरः ॥ 55 ॥</p>
</details>
<details open><summary>विश्वास-प्रस्तुतिः</summary>
<p>विधेः सायन्तनस्यान्ते<br>
स <strong>ददर्श तपोनिधिम्</strong> ।<br>
अन्वासितम् अरुन्धत्या<br>
स्वाहयेव हविर्-भुजम् ॥ ५६ ॥</p>
</details>
<details><summary>मल्लिनाथः</summary>
<p>विधेरिति॥ स राजा सांयंतनस्य सायंभवस्य। &lsquo;सायंचिरम्-&rsquo; (पा.4।3।23) इत्यादिना ट्युल्प्रत्ययः। विधेर्जपहोमाद्यनुष्ठानस्य। अन्तेऽवसानेऽरुन्धत्यान्वासितं पश्चादुपवेशनेनोपसेवितम्। कर्मणि क्तः। उपसर्गवशात्सकर्मकत्वम्। &lsquo;अन्वास्यैनाम्&rsquo; इत्यादिवदुपपद्यते। तपोनिधिं वसिष्टम्। स्वाहया स्वाहादेव्या। &lsquo;अथाग्नायी स्वाहा च हुतभुक्प्रिया&rsquo; इत्यमरः। अन्वासितं हविर्भुजमिव। ददर्श। &lsquo;समित्पुष्पकुशागन्यम्बुमृदन्नाक्षतपाणिकः। जपं होमं च कुर्वाणो नाभिवाद्यो द्विजो भवेत् ॥&rsquo; इत्यनुष्टानस्य मध्येऽभिवादननिषेधाद्विधेरन्ते ददर्शेत्युक्तम्। अन्वासितं चात्र पतिव्रताधर्मत्वेनोक्तं न तु कर्माङ्गत्वेन। &lsquo;विधेरन्ते&rsquo; इति कर्मणः समाप्त्यभिधानात् ॥ 56 ॥</p>
</details>
<details open><summary>विश्वास-प्रस्तुतिः</summary>
<p>तयोर् <strong>जगृहतुः पादान्</strong><br>
राजा राज्ञी च मागधी ।<br>
तौ गुरुर्गुरुपत्नी च<br>
प्रीत्या <strong>प्रतिननन्दतुः</strong> ॥ ५७ ॥</p>
</details>
<details><summary>मल्लिनाथः</summary>
<p>तयोरिति॥ मागधी मगधराजपुत्री राज्ञी सुदक्षिणा राजा च तयोररुन्धतीवसिष्ठयोः पादाञ्जगृहतुः। &lsquo;पादः पदङ्गिश्चरणो।ञस्त्रियाम&rsquo; इत्यमरः। पादग्रहणमभिवादनम्। गुरुपत्नी गुरुश्च कर्तारौ सा च स च तौ सुदक्षिणादिलीपौ कर्मभूतौ प्रीत्या हर्षेण प्रतिननन्दतुः। आशीर्वदादिभिः संभावयांचक्रतुरित्यर्थः ॥ 57 ॥</p>
</details>
<details open><summary>विश्वास-प्रस्तुतिः</summary>
<p>तम् आतिथ्य-क्रिया-शान्त-
रथ-क्षोभ-परिश्रमम् ।<br>
<strong>पप्रच्छ कुशलं</strong> राज्ये<br>
राज्याश्रम-मुनिम् मुनिः ॥ ५८ ॥</p>
</details>
<details><summary>मल्लिनाथः</summary>
<p>तमिति॥ मुनिः। अतिथ्यर्थमातिथ्यम्। &lsquo;अतिथेर्ञ्यः&rsquo; (पा.5।4।26) इति ञ्यप्रत्ययः। आतिथ्यस्य क्रिया तया शान्तो रथक्षोभेण यः परिश्रमः स यस्य स तं तथोक्तम्। राज्यमेवाश्रमस्तत्र मुनिम्। मुनितुल्यमित्यर्थः। तं दिलीपं राज्ये कुशलं पप्रच्छ। पृच्छतेस्तु द्विकर्मकत्वमित्युक्तम्। यद्यपि &lsquo;राज्य&rsquo; शब्दः पुरोहितादिष्वन्तर्गतत्वाद्राजकर्मवचनः,तथाप्यत्र सप्ताङ्गवचनः,&lsquo;उपपन्नं ननु शिवं सप्तस्वङ्गेषु&rsquo;(1।60)इत्युत्तरविरोधात्। तथाह मनुः(9।194)- &lsquo;स्वाम्यमात्यपुरं राष्ट्रं कोशदण्डौ तथा सुह्रृत्। सप्तैतानि समस्तानि लोकेऽस्मिन्राज्यमुच्यते॥&rsquo; इति। तत्र &lsquo;ब्रह्मणं कुशलं पृच्छेत् क्षत्रबन्धुमनामयम्। वैश्यं क्षेमं समागम्य शूद्रमारोग्यमेव च ॥&rsquo; (2।127) इति मनुवचने सत्यपि तस्य राज्ञो महानुभावत्वाह्ब्राह्मणोचितः कुशलप्रश्न एव कृत इत्यनुसंधेयम्। अत एवोक्तम्-&lsquo;राज्याश्रममुनिम्&rsquo;इति ॥ 58 ॥</p>
</details>
<details open><summary>विश्वास-प्रस्तुतिः</summary>
<p>अथाऽथर्वनिधेस् तस्य<br>
विजितारिपुरः पुरः ।<br>
अर्थ्याम् अर्थपतिर्<br>
<strong>वाचम् आददे</strong> वदतां वरः ॥ ५९ ॥</p>
</details>
<details><summary>मल्लिनाथः</summary>
<p>अथेति॥ अथ प्रश्नानन्तरं विजितारिपुरो विजितशत्रुनगरो वदतां वक्तॄणां वरः श्रेष्ठः। &lsquo;यतश्चनिर्धारणम्&rsquo;(पा.2।3।41) इति षष्टी। अर्थपती राजाथर्वणोऽथर्ववेदस्य निधेस्तस्य मुनेः पुरोऽग्रेऽर्थ्यामर्थामर्थादनपेताम्। &lsquo;धर्मपथ्यर्थन्यायादनपेते&rsquo;(पा.4।4।92) इति यप्रत्ययः। वाचमादहे वक्तुमुपक्रान्तवानित्यर्थथः। &lsquo;अथर्वनिधेः&rsquo; इत्यनेन पुरोहितकृत्याभिज्ञत्वात्तत्कर्मनिर्वाहकत्वं मुनेरस्तीति सूच्यते। यथाह कामन्दकः-&lsquo;त्रय्यां च दण्डनीत्यां च कुशलः स्यात्पुरोहितः । अथर्वविहितं कुर्यान्नित्यं शान्तिकपौष्टिकम् ॥ &rsquo; इति ॥ 59 ॥</p>
</details>
<details open><summary>विश्वास-प्रस्तुतिः</summary>
<p><strong>उपपन्नन्</strong> ननु <strong>शिवं</strong><br>
सप्तस्व् अङ्गेषु यस्य मे ।<br>
दैवीनाम् मानुषीणां च<br>
<strong>प्रतिहर्ता त्वम् आपदाम्</strong> ॥ ६० ॥</p>
</details>
<details><summary>मल्लिनाथः</summary>
<p>उपपन्नमिति॥ हे गुरो! सप्तस्वङ्गेषु स्वाम्यमात्यादिषु । &lsquo;स्वाम्यमात्यसुहृत्कोषराष्ट्रदुर्गबलानि च । सप्ताङ्गानि&rsquo; इत्यमरः। शिवं कुशलमुपपन्नं ननु युक्तमेव। नन्ववधारणे। &lsquo;प्रश्नावधारणानुज्ञानुनयामन्त्रणे ननु&rsquo; इत्यमरः। कथमित्यत्राह-यस्य मे दैवीनां देवेभ्य आगतानां दुर्भिक्षादीनाम्, मानुषीणां मनुष्येभ्य आगतानां चौरभयादीनाम्। उभयत्रापि &lsquo;तत आगतः&rsquo;(पा.4।3।74)इत्यण्। &lsquo;टिड्ढाणञ्-&rsquo; (पा.4।1।15) इत्यादिना ङीप्। आपदां व्यसनानां त्वं प्रतिहर्ता वारयिताऽसि। अत्राह कामन्दकः-&lsquo;हुताशनो जलं व्याधिर्दुर्भिक्षं मरणं तथा। इति पञ्चविधं दैवं मानुषं व्यसनं ततः ॥ आयुक्तकेभ्यश्चौरेभ्यः परेभ्यो राजवल्लभात्। पृथिवीपतिलोभाञ्च नराणां पञ्चधा मतम् ॥&lsquo;इति ॥ 60 ॥</p>
</details>
<details open><summary>विश्वास-प्रस्तुतिः</summary>
<p>तव मन्त्रकृतो मन्त्रैर्<br>
दूरात् प्रशमितारिभिः ।<br>
<strong>प्रत्यादिश्यन्त इव</strong> मे<br>
दृष्ट-लक्ष्य-भिदः <strong>शराः</strong> ॥ ६१ ॥</p>
</details>
<details><summary>मल्लिनाथः</summary>
<p>तवेति॥ दूरात् परोक्ष एव प्रशमितारिभिः। मन्त्रान्कृतवान् मन्त्रकृत्। &lsquo;सुकर्मपापमन्त्रपुण्येषु कृञः&rsquo; (पा.3।2।89)इति क्विप्। तस्य मन्त्रकृतो मन्त्राणां स्रष्टुः प्रयोक्तुर्वा तव मन्त्रैः कर्तृभिः दृष्टं प्रत्यक्षं यल्लक्ष्यं तन्मात्रं भिन्दन्तीति दृष्टपेषकैरिति निराक्रियन्त इव इत्युत्प्रेक्षा। &lsquo;प्रत्यादेशो निराकृतिः&rsquo;इत्यमरः। त्वन्मन्त्रसामर्थ्यादेव नः पौरुषं फलतीति भावः ॥ 61 ॥</p>
</details>
<details open><summary>विश्वास-प्रस्तुतिः</summary>
<p><strong>हविर् आवर्जितं</strong> होतस्<br>
त्वया विधिवद् अग्निषु ।<br>
<strong>वृष्टिर् भवति</strong> सस्यानाम्<br>
अवग्रह-विशोषिणाम्+++(सतः षष्ठी)+++ ॥ ६२ ॥</p>
</details>
<details><summary>मल्लिनाथः</summary>
<p>हविरिति॥ हे होतः। त्वया विधिवदग्निष्वावर्जितं प्रक्षिप्तं हविराज्यादिकं कर्तृ अवग्रहो वर्षप्रतिबन्धः। &lsquo;अवे ग्रहो वर्षप्रतिबन्धे&rsquo;(पा.3।3।51)इत्यञ्प्रत्ययः। &lsquo;वृष्टिर्वर्षं तद्विघातेऽवग्राहावग्रहौ समौ&rsquo; इत्यमरः। तेन विशोषिणां विशुष्यतां सस्यानां वृष्टिर्भवति । वृष्टिरूपेण सस्यान्युपजीवयतीति भावः। अत्र मनुः(3।76)-&lsquo;अग्मौ प्रास्ताहुतिः सम्यगादित्यमुपतिष्ठते। आदित्याज्जायते वृष्टिर्वृष्टेरन्नं ततः प्रजाः ॥&rsquo; इति ॥ 62 ॥</p>
</details>
<details open><summary>विश्वास-प्रस्तुतिः</summary>
<p>पुरुषायुष-जीविन्यो<br>
<strong>निरातङ्का</strong> निरीतयः +++(=निरतिवृष्ट्यादयः)+++।<br>
यन्मदीयाः <strong>प्रजास्</strong>, तस्य<br>
हेतुस् त्वद्-ब्रह्म-वर्चसम् ॥ ६३ ॥</p>
</details>
<details><summary>मल्लिनाथः</summary>
<p>पुरुषेति॥ आयुर्जीवितकालः। पुरुषस्यायुः पुरुपषायुषम्। वर्षशतमित्यर्थः। &lsquo;शतायुर्वै पुरुषः&rsquo; इति श्रुतेः। &lsquo;अचतुर-&rsquo; (पा.5।4।77)आदिसूत्रेणाच्प्रत्ययान्तो निपातः। मदीयाः प्रजाः। पुरुषायुषं जीवन्तीति पुरुषायुषजीविन्यः। निरातङ्का निर्भयाः,&lsquo;आतङ्को भयमाशङ्का&rsquo; इति हलायुधः। निरीतयोऽतिवृष्ट्यादिरहिता इति यत्तस्य सर्वस्य त्वद्ब्रह्मवर्चसं तव व्रताध्ययनसंपत्तिरेव हेतुः। &lsquo;व्रताध्ययनसंपत्तिरित्येतद्ब्रह्मवर्चसम्&rsquo; इति हलायुधः। ब्रह्मणो वर्चो ब्रह्मवर्चसम् । &lsquo;ब्रह्महस्तिभ्यां वर्चसः&rsquo;(पा.5।4।78)इत्यच्प्रत्ययः। &lsquo;अतिवृष्टिरनावृष्टिर्मूषिकाः शलभाः शुकाः । अत्यासन्नाश्च राजानः षडेता ईतयः स्मृताः ॥&rsquo; इति कामन्दकः ॥ 63 ॥</p>
</details>
<details open><summary>विश्वास-प्रस्तुतिः</summary>
<p>त्वयैवं चिन्त्य-मानस्य<br>
गुरुणा ब्रह्मयोनिना ।<br>
<strong>सानुबन्धाः</strong> कथं न स्युः<br>
<strong>सम्पदो</strong> मे निरापदः ॥ ६४ ॥</p>
</details>
<details><summary>मल्लिनाथः</summary>
<p>त्वयेति॥ ब्रह्मा योनिः कारणं यस्य तेन ब्रह्मपुत्रेण गुरुणा त्वया। एवमुक्तप्रकारेण चिन्त्यमानस्यानुध्यायमानस्य। अत एव निरापदो व्यसनहीनस्य मे संपदः सानुबन्धाः सानुस्यूतयः। अविच्छिन्ना इति यावत्। कथं न स्युः? स्युरेवेत्यर्थः। ॥ 64 ॥</p>
</details>
<h3 id="अभयरथन">अभ्यर्थना</h3>
<p>+++(र५)+++</p>
<details open><summary>विश्वास-प्रस्तुतिः</summary>
<p>किन् तु वध्वान् तवैतस्याम्<br>
अ-दृष्ट-सदृशप्रजम् ।<br>
<strong>न माम् अवति</strong> स-द्वीपा<br>
रत्नसूरपि <strong>मेदिनी</strong> ॥ ६५ ॥</p>
</details>
<details><summary>मल्लिनाथः</summary>
<p>किंत्विति॥ किंतु तवैतस्यां वध्यां स्नुषायाम्। &lsquo;वधूर्जाया स्नुषा चैव&rsquo;इत्यमरः। अदृष्टा सदृश्यनुरूपा प्रजा येन तं मां सद्वीपापि। रत्नानि सूयत इति रत्नसूरपि। &lsquo;सत्सूद्विष-&rsquo;(पा.3।2।61) इत्यादिना क्विप्। मेदिनी नावति न प्रीणाति। &lsquo;अव&rsquo;धातू रक्षणगति प्रीत्याद्यर्थेषूपदेशादत्र प्रीणने। &lsquo;रत्नसूरपि&rsquo; इत्यनेन सर्वरत्नेभ्यः पुत्ररत्नमेव श्लाघ्यमिति सूचितम्॥ 65 ॥</p>
</details>
<details open><summary>विश्वास-प्रस्तुतिः</summary>
<p>नूनम् मत्तः परं <strong>वंश्याः</strong><br>
पिण्ड-विच्छेद-दर्शिनः ।<br>
<strong>न प्रकाम-भुजः</strong> श्राद्धे<br>
स्वधा-सङ्ग्रह-तत्पराः ॥ ६६ ॥</p>
</details>
<details><summary>मल्लिनाथः</summary>
<p>नूनमिति॥ मत्तः परं मदनन्तरम्। &lsquo;पञ्चम्यास्तसिल्&rsquo; (पा.5।3।7)। पिण्डविच्छेददर्शिनः पिण्डदानविच्छेदमुत्प्रेक्षमाणाः। वंशे भवा वंश्याः पितरः। स्वधेत्यव्ययं पितृभोज्ये वर्तते। तस्याः संग्रहे तत्परा आसक्ताः सन्तः श्राद्धे पितृकर्मणि। &lsquo;पितृदानं निवापः स्याच्छ्राद्धं तत्कर्म शास्त्रतः&rsquo; इत्यमरः। प्रकामभुजः पर्याप्तभोजिनो न भवन्ति नूनं सत्यम्। &lsquo;कामं प्रकामं पर्याप्तम्&rsquo; इत्यमरः। निर्धना ह्यापद्धनं कियदपि संगृह्णन्तीति भावः ॥ 66 ॥</p>
</details>
<details open><summary>विश्वास-प्रस्तुतिः</summary>
<p>मत्-परन् दुर्लभम् मत्वा<br>
नूनम् आवर्जितम् मया ।<br>
<strong>पयः</strong> पूर्वैः स्वनिःश्वासैः<br>
<strong>कवोष्णम् उपभुज्यते</strong> ॥ ६७ ॥</p>
</details>
<details><summary>मल्लिनाथः</summary>
<p>मत्परमिति॥ मत्परं मदनन्तरम्। &lsquo;अन्यारात्-&rsquo; (पा.2।3।29) इत्यादिना पञ्चमी। दुर्लभं दुर्लभ्यं मत्वा मयावर्जितं दत्तं पयः पूर्वैः पितृभिः स्वनिःश्वासैर्दुःखजैः कवोष्णमीषदुष्णं यथा तथोपभुज्यते। नूनमिति वितर्के। कवेष्णमिति कुशब्दस्य कवादेशः,&lsquo;कोष्णं कवोष्णं मन्दोष्णं कदुष्णं त्रिषु तद्वति&rsquo; इत्यमरः॥ 67 ॥</p>
</details>
<details open><summary>विश्वास-प्रस्तुतिः</summary>
<p><strong>सोऽहम्</strong> इज्या-विशुद्धात्मा<br>
प्रजा-लोप-निमीलितः ।<br>
<strong>प्रकाशश् चाप्रकाशश् च</strong><br>
लोकालोक इवाचलः ॥ ६८ ॥</p>
</details>
<details><summary>मल्लिनाथः</summary>
<p>सोऽहमिति॥ इज्या यागः। &lsquo;व्रजयजोर्भावे क्यप्&rsquo; (पा.3।3।98) इति क्यप्प्रत्ययः। तया विशुद्धात्मा विशुद्धचेतनः प्रजालोपेन संतत्यभावेन निमीलितः कृतनिमीलनः सोऽहम्। लोक्यत इति लोकः। न लोक्यत इत्यलोकः। लोकश्चालोकश्चात्र स्त इति लोकश्चासावलोकश्चेति वा लोकालोकश्चक्रैवालोऽचल इव। &lsquo;लोकालोकश्चक्रवालः&rsquo; इत्यमरः। प्रकाशत इति प्रकाशश्च देवर्णविमोचनात्। न प्रकाशत इत्यप्रकाशश्च पितॄणाविमोचनात्। पचाद्यच्। अस्मीति शेषः। लोकालोकोऽप्यन्तः सूर्यसंपर्काद्बहिस्तमोव्याप्त्या च प्रकाशश्चाप्रकाशश्चेति मन्तव्यम्॥ 68 ॥</p>
</details>
<details open><summary>विश्वास-प्रस्तुतिः</summary>
<p><strong>लोकान्तर-सुखम् पुण्यन्</strong><br>
तपो-दान-समुद्भवम् ।<br>
<strong>सन्ततिः</strong> शुद्ध-वंश्या हि<br>
<strong>परत्रेह च शर्मणे</strong> ॥ ६९ ॥</p>
</details>
<details><summary>मल्लिनाथः</summary>
<p>लोकान्तरेति॥ समुद्भवत्यस्मादिति समुद्भवः कारणम्। तपोदाने समुद्भवो यस्य तत् तपोदानसमुद्भवं यत्पुण्यं तल्लोकान्तरे परलोके सुखं सुखकरम्। शुद्धवंशे भवा शुद्धवंश्या संततिर्हि परत्र परलोक इह च लोके शर्मणे सुखाय। &lsquo;शर्मशातसुखानि च&rsquo; इत्यमरः। भवतीति शेषः॥ 69 ॥</p>
</details>
<details open><summary>विश्वास-प्रस्तुतिः</summary>
<p>तया हीनं विधातर् मां<br>
कथम् <strong>पश्यं न दूयसे</strong> ।<br>
सिक्तं स्वयम् इव स्नेहाद्<br>
वन्ध्यम् आश्रम-वृक्षकम् ॥ ७० ॥</p>
</details>
<details><summary>मल्लिनाथः</summary>
<p>तयेति॥ हे विधातः स्रष्टः! तया संतत्या हीनमनपत्यं माम्। स्नेहात् प्रेम्णा स्वयमेव सिक्तं जलसेकेन वर्धितं वन्ध्यमफलम्। &lsquo;वन्ध्योऽफलोऽवकेशी च&rsquo; इत्यमरः। आश्रमस्य वृक्षकं वृक्षपोतमिव। पश्यन् कथं न दूयसे न परितप्यसे? &lsquo;विधातः&rsquo; इत्यनेन समर्थोऽप्युपेक्षस इति गम्यते॥ 70 ॥</p>
</details>
<details open><summary>विश्वास-प्रस्तुतिः</summary>
<p><strong>असह्यपीडम्</strong> भगवन्न्<br>
ऋणम् अन्त्यम् <strong>अवेहि</strong> मे ।<br>
अरुन्+++(=मर्म)+++-तुदम् इवालानम्<br>
अनिर्वाणस्य दन्तिनः ॥ ७१ ॥</p>
</details>
<details><summary>मल्लिनाथः</summary>
<p>असह्येति॥ हे भगवन्! मे ममान्त्यमृणं पैतृकमृणम्। अनिर्वाणस्य मज्जनरहितस्य। &lsquo;निर्वाणं निर्वृतौ मोक्षे विनाशे गजमज्जने&rsquo; इति यादवः। दन्तिनो गजस्य। अरुर्मर्म तुदतीत्यरुंतुदं मर्मस्पृक्। &lsquo;व्रणोऽस्त्रियामीर्ममरुः&rsquo; इति। &lsquo;अरुंतुदं तु मर्मस्पृक्&rsquo; इति चामरः। &lsquo;विध्वरुषोस्तुदः&rsquo; (पा.3।2।35) इति खश्प्रत्ययः। &lsquo;अरुर्द्विषत्-&rsquo;(पा.6।3।67) इत्यादिना मुमागमः। आलानं गजबन्धनस्तम्भमिव। &lsquo;आलानं बन्धनस्तम्भे&rsquo; इत्यमरः। असह्या सोढुमशक्या पीडा दुःखं यस्मिंस्तदवेहि। दुःसहदुःखजनकं विद्धीत्यर्थः। &lsquo;निर्वाणोत्थानशयनानि त्रीणि गजकर्माणि&rsquo;इति पालकाप्ये। &lsquo;ऋणं देवस्य यागेन ऋषीणां दानकर्मणा। संतत्या पितृलोकानां शोधयित्वा परिव्रजेत्&rsquo; ॥ 71 ॥</p>
</details>
<details open><summary>विश्वास-प्रस्तुतिः</summary>
<p><strong>तस्मान् मुच्ये</strong> यथा तात<br>
संविधातुन् तथार्हसि ।<br>
इक्ष्वाकूणान् दुरापेऽर्थे<br>
त्वदधीना हि सिद्धयः ॥ ७२ ॥</p>
</details>
<details><summary>मल्लिनाथः</summary>
<p>तस्मादिति॥ हे तात! तस्मात्पैतृकादृणाद्यथा मुच्ये मुक्तो भवामि। कर्मणि लट्। तथा संविधातुं कर्तुमर्हसि। हि यस्मात्कारणात्,इक्ष्वाकूणामिक्ष्वाकुवंश्यानाम्। तद्राजत्वाद्बहुष्वणो लुक्। दुरापे दुष्प्राप्येऽर्थे। सिद्धयस्त्वदधीनास्त्वदायत्ताः। इक्ष्वाकूणामिति शेषे षष्ठी। &lsquo;न लोक-&rsquo; (पा. 2।3।69) इत्यादिना कृद्योगे षष्ठीनिषेधात् ॥ 72 ॥</p>
</details>
<h3 id="मनयततरम">मुन्युत्तरम्</h3>
<p>+++(र५, क५)+++</p>
<details open><summary>विश्वास-प्रस्तुतिः</summary>
<p>इति विज्ञापितो राज्ञा<br>
ध्यान-स्तिमित-लोचनः ।<br>
क्षण-मात्रम् <strong>ऋषिस् तस्थौ</strong><br>
सुप्त-मीन इव ह्रदः ॥ ७३ ॥</p>
</details>
<details><summary>मल्लिनाथः</summary>
<p>इतीति॥ इति राज्ञा विज्ञापित ऋषिर्ध्यानेन स्तिमिते लोचने यस्य ध्यानस्तिमितलोचनो निश्चलाक्षः सन् क्षणमात्रम्। सुप्तमीनो ह्रद इव। तस्थौ॥ 73 ॥</p>
</details>
<details open><summary>विश्वास-प्रस्तुतिः</summary>
<p><strong>सोऽपश्यत्</strong> प्रणिधानेन<br>
सन्ततेः स्तम्भ-कारणम् ।<br>
भावितात्मा भुवो भर्तुर्<br>
अथैनम् <strong>प्रत्यबोधयत्</strong> ॥ ७४ ॥</p>
</details>
<details><summary>मल्लिनाथः</summary>
<p>स इति॥ स मुनिः प्रणिधानेन चित्तैकाग्र्येण भावितात्मा शुद्धान्तःकरणो भुवो भर्तुर्नृपस्य संततेः स्तम्भकारणं संतानप्रतिबिन्धकारणमपश्यत्। अथानन्तरमेनं नृपं प्रत्यबोधयत्। स्वदृष्टं ज्ञापितवानित्यर्थः। एनमिति &lsquo;गतिबुद्धि-&rsquo; (पा.1।4।52) इत्यादिनाणि कर्तुः कर्मत्वम् ॥ 74 ॥</p>
</details>
<details open><summary>विश्वास-प्रस्तुतिः</summary>
<p>पुरा शक्रम् उपस्थाय<br>
तवोर्वीम् प्रति यास्यतः ।<br>
<strong>आसीत्</strong> कल्पतरुच्छायाम्<br>
आश्रिता <strong>सुरभिः पथि</strong> ॥ ७५ ॥</p>
</details>
<details><summary>मल्लिनाथः</summary>
<p>पुरेति॥ पुरा पूर्वं शक्रमिन्द्रमुपस्थाय संसेव्य,उर्वीं प्रति भुवमुद्दिश्य यास्यतो गमिष्यतस्तव पथि कल्पतरुच्छायामाश्रिता सुरभिः कामधेनुरासीत्। तत्र स्थितेत्यर्थः॥ 75 ॥</p>
</details>
<details open><summary>विश्वास-प्रस्तुतिः</summary>
<p>धर्म-लोप-भयाद् <strong>राज्ञीम्</strong><br>
ऋतु-स्नाताम् इमां <strong>स्मरन्</strong> ।<br>
प्रदक्षिण-क्रियार्हायान्<br>
तस्यान् <strong>त्वं साधु नाचरः</strong> ॥ ७६ ॥</p>
</details>
<details><summary>मल्लिनाथः</summary>
<p>धर्मलोपेति॥ ऋतुः पुष्पम्। रज इति यावत्। &lsquo;ऋतुः स्त्रीकुसुमेऽपि च&rsquo; इत्यमरः। ऋतुना निमित्तेन स्नातामिमां राज्ञीं सुदक्षिणां धर्मस्यर्त्वभिगमनलक्षणस्य लोपाद्भ्रंशाद्यद्भयं तस्मात् स्मरन्ध्यायन्। &lsquo;मृदं गां दैवतं विप्रं घृतं मधु चतुष्पथम्। प्रदक्षिणानि कुर्वीत विज्ञातांश्च वनस्पतीन्॥&rsquo; इति शास्त्रात् प्रदक्षिणक्रियार्हायां प्रदक्षिणकरणयोग्यायां तस्यां धेन्वां त्वं साधु प्रदक्षिणादिसत्कारं नाचरोनाचरितवानसि। व्यासक्ता हि विस्मरन्तीति भावः। ऋतुकालाभिगमने मनुः(3।45)- &lsquo;ऋतुकालामिगामी स्यात्स्वदारनिरतः सदा&rsquo; इति। अकरणे दोषमाहपराशरः-(4।15)&lsquo;ऋतुस्नातां तु यो भार्यां स्वस्थः सन्नोपगच्छति। बालगोघ्नापराधेन विध्यते नात्र संशयः॥&rsquo; इति ॥ 76 ॥</p>
</details>
<details open><summary>विश्वास-प्रस्तुतिः</summary>
<p>अवजानासि मां यस्माद्<br>
अतस् ते न भविष्यति ।<br>
मत्-प्रसूतिम् अनाराध्य<br>
प्रजेति <strong>त्वां शशाप</strong> सा ॥ ७७ ॥</p>
</details>
<details><summary>मल्लिनाथः</summary>
<p>स इति॥ हे राजन्! स शापस्त्वया न श्रुतः। सारथिना च न श्रुतः। अथवणे हेतुमाह-क्रीडार्थमागता उद्दामानो दाम्न उद्गता दिग्गजा यस्मिंस्तथोक्त आकाशगङ्गाया मन्दाकिन्याः स्रोतसि प्रवाहे नदति सति ॥ 77 ॥</p>
</details>
<details open><summary>विश्वास-प्रस्तुतिः</summary>
<p>स शापो न त्वया राजन्<br>
<strong>न</strong> च सारथिना <strong>श्रुतः</strong> ।<br>
नदत्य् आकाश-गङ्गायाः<br>
स्रोतस्य् उद्दाम-दिग्गजे ॥ ७८ ॥</p>
</details>
<details><summary>मल्लिनाथः</summary>
<p>स इति॥ हे राजन्! स शापस्त्वया न श्रुतः। सारथिना च न श्रुतः। अथवणे हेतुमाह-क्रीडार्थमागता उद्दामानो दाम्न उद्गता दिग्गजा यस्मिंस्तथोक्त आकाशगङ्गाया मन्दाकिन्याः स्रोतसि प्रवाहे नदति सति ॥ 78 ॥</p>
</details>
<details open><summary>विश्वास-प्रस्तुतिः</summary>
<p><strong>ईप्सितन्</strong> तद् अवज्ञानाद्<br>
<strong>विद्धि सार्गलम्</strong> आत्मनः ।<br>
<strong>प्रतिबध्नाति हि श्रेयः</strong><br>
पूज्य-पूजा-व्यतिक्रमः ॥ ७९ ॥</p>
</details>
<details><summary>मल्लिनाथः</summary>
<p>ईप्सितमिति॥ तदवज्ञानात्तस्या धेनोरवज्ञानादपमानादात्मनः स्वस्याप्तुमिष्टमीप्सितं मनोरथम्। आप्ने तेः सन्नन्तात् क्तः,ईकारश्च। सार्गलं सप्रतिबन्धं विद्धि जानीहि। तथा हि-पूज्यपूजाया व्यतिक्रमोऽतिक्रमणं श्रेयः प्रतिबध्नाति ॥ 79 ॥</p>
</details>
<details open><summary>विश्वास-प्रस्तुतिः</summary>
<p>हविषे दीर्घ-सत्रस्य<br>
<strong>सा</strong> चेदानीम् प्रचेतसः ।<br>
भुजङ्ग-पिहित-द्वारम्<br>
<strong>पातालम् अधितिष्ठति</strong> ॥ ८० ॥</p>
</details>
<details><summary>मल्लिनाथः</summary>
<p>हविष इति॥ सा च सुरभिरिदानीं दीर्घं सत्रं चिरकालसाध्यो यागविशेषो यस्य तस्य प्रचेतसो हविषे दध्याज्यादिहविरर्थं भुजङ्गपिहितद्वारं भुजंगावरुद्धद्वारं ततो दुष्प्रवेशं पातालमधितिष्टति। पाताले तिष्ठतीत्यर्थः। &lsquo;अधिशीङ्स्थासां कर्म&rsquo; (पा.1।4।46) इति कर्मत्वम् ॥ 80 ॥</p>
</details>
<details open><summary>विश्वास-प्रस्तुतिः</summary>
<p>सुतान् तदीयां सुरभेः<br>
<strong>कृत्वा प्रतिनिधिं</strong> शुचिः ।<br>
<strong>आराधय</strong> स-पत्नीकः<br>
प्रीता कामदुघा हि सा ॥ ८१ ॥</p>
</details>
<details><summary>मल्लिनाथः</summary>
<p>सुतामिति॥ तस्याः सुरभेरियं तदीया। तां सुतां सुरभेः प्रतिनिधिं कृत्वा शुचिः शुद्धः। सह पत्न्या वर्तत इति सपत्नीकः सन्। &lsquo;नद्यृतश्च&rsquo; (पा.5।4।153) इति कप्प्रत्ययः। आराधय। हि यस्मात्कारणात्,सा प्रीतातुष्टा सती। कामान् दोग्धीति कामदुघा भवति। &lsquo;दुहः कब्धश्च&rsquo; (पा.3।2।70)इति कप्प्रत्ययः। घादेशश्च ॥ 81 ॥</p>
</details>
<h2 id="ननदन-दरशनम">नन्दिनी-दर्शनम्</h2>
<p>+++(र५)+++</p>
<details open><summary>विश्वास-प्रस्तुतिः</summary>
<p>इति वादिन एवास्य<br>
होतुर् आहुति-साधनम् ।<br>
अनिन्द्या नन्दिनी नाम<br>
<strong>धेनुर् आववृते</strong> वनात् ॥ ८२ ॥</p>
</details>
<details><summary>मल्लिनाथः</summary>
<p>इतीति॥ इति वादिनो वदत एव होतुर्हवनशीलस्य । &lsquo;तृन्&rsquo;(पा.3।3।135) इति तृन्प्रत्ययः। अस्य मुनेराहुतीनां साधनं कारणम्। नन्दयतीति व्युत्पत्त्या नन्दिनी नामानिन्द्यागर्ह्या प्रशस्ता धेनुर्वनादाववृते प्रत्यागता। &lsquo;अव्याक्षेपो भविष्यन्त्याः कार्यसिद्धेर्हि लक्षणम्&rsquo; इति भावः ॥ 82 ॥</p>
</details>
<details open><summary>विश्वास-प्रस्तुतिः</summary>
<p><strong>ललाटोदयम्</strong> आभुग्नम्<br>
पल्लव-स्निग्ध-पाटला ।<br>
<strong>बिभ्रती श्वेतरोमाङ्कं</strong><br>
सन्ध्येव शशिनं नवम् ॥ ८३ ॥</p>
</details>
<details><summary>मल्लिनाथः</summary>
<p>ललाटेति॥ पल्लववत् स्निग्धा चासौ पाटला च। संध्यायामप्येतद्विशेषणं योज्यम्। ललाट उदयो यस्य स ललाटोदयः,तम्। आभुग्नमीषद्वक्रम्। &lsquo;आविद्धं कुटिलं भुग्नं वेल्लितं वक्रमित्यपि&rsquo; इत्यमरः। &lsquo;ओदितश्च&rsquo;(पा.8।2।45) इति निष्ठातस्य नत्वम्। श्वेतरोमाण्येवाङ्कस्तं बिभ्रती। नवं शशिनं बिभ्रती संध्येव। स्थिता ॥ 83 ॥</p>
</details>
<details open><summary>विश्वास-प्रस्तुतिः</summary>
<p>भुवं कोष्णेन कुण्डोध्नी<br>
मेध्येनावभृथाद् अपि ।<br>
<strong>प्रस्रवेणाभिवर्षन्ती</strong><br>
वत्सालोक-प्रवर्तिना ॥ ८४ ॥</p>
</details>
<details><summary>मल्लिनाथः</summary>
<p>भुवमिति॥ कोष्णेन किंचिदुष्णेन। &lsquo;कवं चोष्णे&rsquo; (पा.6।3।107) इति चकारात्कादेशः। अवभृथादप्यवभृथस्नानादपि मेध्येन पवित्रेण &lsquo;पूतं पवित्रं मेध्यं च&rsquo; इत्यमरः। वत्सस्यालोकेन प्रदर्शनेन प्रवर्तिना प्रवहता प्रस्रवेन क्षीराभिस्यन्दनेन भुवमभिवर्षन्ती सिञ्चन्ती। कुण्डमिवोध आपीनं यस्याः सा कुण्डोध्नी। &lsquo;बहुर्वीहेरूधसो ङीष्&rsquo;(पा.2।3।35) इति ङीष्॥ 84 ॥</p>
</details>
<details open><summary>विश्वास-प्रस्तुतिः</summary>
<p>रजःकणैः खुरोद्धूतैः<br>
स्पृशद्भिर् गात्रम् अन्तिकात् ।<br>
तीर्थाभिषेकजां <strong>शुद्धिम्</strong><br>
<strong>आदधाना</strong> महीक्षितः ॥ ८५ ॥</p>
</details>
<details><summary>मल्लिनाथः</summary>
<p>रज इति॥ खुरोद्धूतैरन्तिकात्समीपे गात्रं स्पृशद्भिः। &lsquo;दूरान्तिकार्थेभ्यो द्वितीया च&rsquo;(पा.2।3।35)इति चकारात्पञ्चमी। रजसां कणैः। महीं क्षियत ईष्ट इति महीक्षित्। तस्य। तीर्थाभिषेकेण जातां तीर्थाभिषेकजाम्। शुद्धिमादधाना कुर्वाणा। एतेन वायव्यं स्नानमुक्तम्। उक्तं च मनुना&rsquo;आग्रेयं भस्मना स्नानमवगाह्यं तु वारुणम्। आपोहिष्ठेति च ब्राह्मं वायव्यं गोरजः स्मृतम्॥&rsquo; इति॥ 85 ॥</p>
</details>
<details open><summary>विश्वास-प्रस्तुतिः</summary>
<p><strong>ताम्</strong> पुण्य-दर्शनान् <strong>दृष्ट्वा</strong><br>
निमित्तज्ञस् तपोनिधिः ।<br>
याज्यम् +++(पार्थिवं)+++ आशंसितावन्ध्य-<br>
प्रार्थनम् पुनर् <strong>अब्रवीत्</strong> ॥ ८६ ॥</p>
</details>
<details><summary>मल्लिनाथः</summary>
<p>तामिति॥ निमित्तज्ञः शकुनज्ञस्तपोनिधिर्वसिष्ठः। पुण्यं दर्शनं यस्यास्तां तां धेनुं दृष्ट्वा आशंसितं मनोरथः। नपुंसके भावे क्तः। तत्रावन्ध्यं सफलं प्रार्थनं यस्य स तमाशंसितावन्ध्यप्रार्थनम्। अवन्ध्यमनोरथमित्यर्थः। याजयितुं योग्यं याज्यं पार्थिवं पुनरब्रवीत् ॥ 86 ॥</p>
</details>
<details open><summary>विश्वास-प्रस्तुतिः</summary>
<p>अदूर-वर्तिनीं <strong>सिद्धिं</strong><br>
राजन् <strong>विगणयात्मनः</strong> ।<br>
उपस्थितेयं कल्याणी<br>
नाम्नि कीर्तित एव यत् ॥ ८७ ॥</p>
</details>
<details><summary>मल्लिनाथः</summary>
<p>अदूरेति॥ हे राजन्! आत्मनः कार्यस्य सिद्धिमदूरवर्तिनीं शीघ्रभाविनीं विगणय विद्धि। यद्यस्मात्कारणात् कल्याणी मङ्गलमूर्तिः। &lsquo;बह्वादिभ्यः&rsquo;(पा.4।1।45)इति ङीप्। इयं धेनुर्नाम्नि कीर्तिते कथिते सत्येवोपस्थिता ॥ 87 ॥</p>
</details>
<h2 id="वरतगरहणम">व्रतग्रहणम्</h2>
<details open><summary>विश्वास-प्रस्तुतिः</summary>
<p>वन्य-वृत्तिर् इमां शश्वद्<br>
आत्मानुगमनेन <strong>गाम्</strong> ।<br>
विद्याम् अभ्यसनेनेव<br>
<strong>प्रसादयितुमर्हसि</strong> ॥ ८८ ॥</p>
</details>
<details><summary>मल्लिनाथः</summary>
<p>वन्येति॥ वने भवं वन्यं कन्दमूलादिकं वृत्तिराहारो यस्य तथाभूतः सन्। इमां गां शश्वत् सदा। आ प्रसादादविच्छेदेनेत्यर्थः। आत्मनस्तव कर्तुः अनुगमनेनानुसरणेन। अभ्यसनेनानुष्ठातुरभ्यासेन विद्यामिव। प्रसादयितुं प्रसन्नां कर्तुमर्हसि ॥ 88 ॥</p>
</details>
<details open><summary>विश्वास-प्रस्तुतिः</summary>
<p>+++(कालिदासोक्तम् इदं व्रतं शास्त्रान्तरे दृश्यते??)+++<br>
प्रस्थितायाम् <strong>प्रतिष्ठेथाः</strong><br>
स्थितायां <strong>स्थितिम् आचरेः</strong> ।<br>
निषण्णायान् <strong>निषीदास्याम्</strong><br>
पीताम्भसि <strong>पिबेर् अपः</strong> ॥ ८९ ॥</p>
</details>
<details><summary>मल्लिनाथः</summary>
<p>प्रस्थितेति॥ अस्यां नन्दिन्यां प्रस्थितायां प्रतिष्ठेथाः प्रयाहि। &lsquo;समवप्रविभ्यः स्थः&rsquo;(पा.1।3।22) इत्यात्मनेपदम्। स्थितायां निवृत्तगतिकायां स्थितिमाचरेः स्थितिं कुरु। तिष्ठेत्यर्थः। निषण्णायामुपविष्टायां निषीदोपविश। विध्यर्थे लोट्। पीतमम्भो यया तस्यां पीताम्भसि सत्यामपः पिबेः पिब। ॥ 89 ॥</p>
</details>
<details open><summary>विश्वास-प्रस्तुतिः</summary>
<p>वधूर् भक्ति-मती <strong>चैनाम्</strong><br>
अर्चिताम् आ तपोवनात् ।<br>
प्रयता <strong>प्रातर् अन्वेतु</strong><br>
<strong>सायम् प्रत्युद्व्रजेद्</strong> अपि ॥ ९० ॥</p>
</details>
<details><summary>मल्लिनाथः</summary>
<p>वधूरिति॥ वधूर्जाया च भक्तिमती प्रयता सती गन्धादिभिरर्चितामेनां गां प्रातरा तपोवनात्। आङ् मर्यादायाम्। पदद्वयं चैतत्। अन्वेत्वनुगच्छतु। सायमपि प्रत्युद्व्रजेत् प्रत्युद्गच्छेत्। विध्यर्थे लिङ् ॥ 90 ॥</p>
</details>
<details open><summary>विश्वास-प्रस्तुतिः</summary>
<p>इत्य् आप्रसादाद् अस्यास् त्वम्<br>
<strong>परिचर्यापरो भव</strong> ।<br>
<strong>अविघ्नम् अस्तु</strong> ते, +++(प्राप्य सत्-पुत्रान्)+++ <strong>स्थेयाः</strong><br>
पितेव <strong>धुरि</strong>+++(→अग्रे)+++ +++(सत्-)+++पुत्रिणाम्+++(← प्रशंसायामिनिप्रत्ययः)+++ ॥ ९१ ॥</p>
</details>
<details><summary>मल्लिनाथः</summary>
<p>इतीति॥ इत्यनेन प्रकारेण त्वमा प्रसादात् प्रसादपर्यन्तम्। &lsquo;आङ् मर्यादाभिविध्योः&rsquo; (पा.2।1।13) इत्यस्य वैभाषिकत्वादसमासत्वम्। अस्या धेनोः परिचर्यापरः शुश्रूषापरो भवः; ते तवाविघ्नं विघ्नस्याभावोऽस्तु। &lsquo;अव्ययं विभक्ति-&rsquo;(पा.2।1।6)इत्यादिनार्थाभावेऽव्ययीभावः। पितेव पुत्रीणां सत्पुत्रवताम्। प्रशंसायामिनिप्रत्ययः। धुर्यग्रे स्थेयास्तिष्ठेः। आशीरर्थे लिङ्। &lsquo;एर्लिङि&rsquo;(पा.6।4।67) इत्याकारस्यैकारादेशः। त्वत्सदृशो भवत्पुत्रोऽस्त्विति भावः॥ 91 ॥</p>
</details>
<details open><summary>विश्वास-प्रस्तुतिः</summary>
<p>तथेति <strong>प्रतिजग्राह</strong><br>
प्रीतिमान् सपरिग्रहः ।<br>
<strong>आदेशन्</strong> देशकालज्ञः<br>
शिष्यः शासितुर् आनतः ॥ ९२ ॥</p>
</details>
<details><summary>मल्लिनाथः</summary>
<p>तथेति॥ देशकालज्ञः देशोऽग्निसंनिधिः। कालोऽग्निहोत्रावसानसमयः,विशिष्टदेशकालोत्पन्नमार्षं ज्ञानमव्याहतमिति जानन्। अत एव प्रीतिमान् शिष्योऽन्तेवासी राजा सपरिग्रहः सपत्नीकः। &lsquo;पत्नीपरिजनादानमूलशापाः परिग्रहाः&rsquo; इत्यमरः। आनतो विनयनम्रः सन्। शासितुर्गुरोरादेशमाज्ञां तथेति प्रतिजग्राह स्वीचकार॥ 92 ॥</p>
</details>
<details open><summary>विश्वास-प्रस्तुतिः</summary>
<p>अथ प्रदोषे दोषज्ञः +++(वसिष्ठः)+++<br>
<strong>संवेशाय</strong> विशाम् पतिम् ।<br>
सूनुः सूनृत+++(=सत्य-प्रिय)+++-वाक्-स्रष्टुर्<br>
<strong>विससर्जोर्जित-श्रियम्</strong> ॥ ९३ ॥</p>
</details>
<details><summary>मल्लिनाथः</summary>
<p>अथेति॥ अथ प्रदोषे रात्रौ दोषज्ञो विद्वान्। &lsquo;विद्वान्विपश्चिपश्चिद्दोषज्ञः&rsquo; इत्यमरः। सूनृतवाक् सत्यप्रियवाक्। &lsquo;प्रियं सत्यं च सूनृतम्&rsquo; इति हलायुधः। स्रष्टुः सूनुर्ब्रह्मपुत्रो मुनिः। अनेन प्रकृतकार्यनिर्वाहकत्वं सूचयति। उदितश्रियं विशांपतिं मनुजेश्वरम्। &lsquo;द्वौ विशौ वैश्यमनुजौ&rsquo;इत्यमरः। संवेशाय निद्रायै। &lsquo;स्यान्निद्रा शयनं स्वापः स्वप्नः संवेश इत्यपि&rsquo; इत्यमरः। विससर्जाज्ञापयामास ॥ 93 ॥</p>
</details>
<details open><summary>विश्वास-प्रस्तुतिः</summary>
<p>सत्याम् अपि तपःसिद्धौ<br>
नियमापेक्षया <strong>मुनिः</strong> ।<br>
कल्प-वित् <strong>कल्पयाम् आस</strong><br>
वन्याम् एवास्य <strong>संविधाम्</strong> ॥ ९४ ॥</p>
</details>
<details><summary>मल्लिनाथः</summary>
<p>सत्यामिति॥ कल्पविद्व्रतप्रयोगाभिज्ञो मुनिः तपःसिद्धौ सत्यामपि। तपसैव राजयोग्याहारसंपादनसामर्थ्ये सत्यपीत्यर्थः। नियमापेक्षया तदाप्रभृत्येव व्रतचर्यापेक्षया। अस्य राज्ञो वन्यामेव। संविधीयतेऽनयेति संविधाम्। कुशादिशयनसामग्रीम्। &lsquo;आतश्चोपसर्गे&rsquo; (पा.3।1।136) इति कप्रत्ययः, &lsquo;अकर्तरि च कारके संज्ञायाम्&rsquo;(पा.3।3।19) इति कर्माद्यर्थत्वम्। कल्पयामास संपादयामास ॥ 94 ॥</p>
</details>
<details open><summary>विश्वास-प्रस्तुतिः</summary>
<p>+++(प्रहर्षिणी वृत्तम्)+++<br>
निर्दिष्टां कुलपतिना स <strong>पर्ण-शालाम्</strong><br>
<strong>अध्यास्य</strong> प्रयत-परिग्रह-द्वितीयः ।<br>
तच्-छिष्याध्ययन-निवेदितावसानां<br>
संविष्टः कुश-शयने <strong>निशां निनाय</strong> ॥ ९५ ॥</p>
</details>
<details><summary>मल्लिनाथः</summary>
<p>निर्दिष्टामिति॥ स राजा कुलपतिना मुनिकुलेश्वरेण वसिष्ठेन निर्दिष्टां पर्णशालामध्यास्याधिष्टाय। तस्यामधिष्ठानं कृत्वेत्यर्थः। &lsquo;अधिशीङ्-&rsquo; (पा.1।4।46) इत्यादिनाधारस्य कर्मत्वम्। कर्मणि द्वितीया। प्रयतो नियतः परिग्रहः पत्नी द्वितीयो यस्येति स तथोक्तः। कुशानां शयने संविष्टः सुप्तः सन्। तस्य वसिष्टस्य शिष्याणामध्ययनेनापररात्रवेदपाठेन निवेदितमवसानं यस्यास्तां निशां निनाय गमयामास। अपररात्राध्ययने मनुः-(4।99) &lsquo;निशान्ते न परिश्रान्तो ब्रह्माधीत्य पुनः स्वपेत्&rsquo;। &lsquo;न चापररात्रमधीत्य पुनः स्वपेत्&rsquo; इति गौतमश्च। प्रहर्षिणीवृत्तमेतत्। तदुक्तम्-&lsquo;म्नौ ज्रौ गस्त्त्रिदशयतिः प्रहर्षिणीयम्&rsquo;॥ 95 ॥</p>
</details>
<p>वसिष्ठाश्रमाभिगमनो नाम प्रथमः सर्गः ।। १ ।।</p>

  </div>
</article>


        

        



    <aside class="card border noPrint" id="section-tree-item-kAvyam_padyam_kAlidAsaH_raghu-vaMsham_sarva-prastutiH_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/kAvyam/padyam/kAlidAsaH_raghu-vaMsham/sarva-prastutiH/01/">०१ वसिष्ठाश्रमाभिगमनम् </a>
            <a data-toggle="collapse" href="#section-tree-item-body-kAvyam_padyam_kAlidAsaH_raghu-vaMsham_sarva-prastutiH_01_md" role="button" aria-expanded="false" aria-controls="section-tree-item-body-kAvyam_padyam_kAlidAsaH_raghu-vaMsham_sarva-prastutiH_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_kAlidAsaH_raghu-vaMsham_sarva-prastutiH_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ वसिष्ठाश्रमाभिगमनम्</li>
            
            <li>unicode_script: devanagari</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
