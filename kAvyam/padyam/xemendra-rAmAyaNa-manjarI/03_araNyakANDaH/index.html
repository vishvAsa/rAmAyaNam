<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ०३ अरण्यकाण्डः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="०३ अरण्यकाण्डः">
  <meta property="og:description" content="प्राप्तेषु केकयपुरं दिनैर्दूतेषु सप्तभिः ।
स्वैरं बन्धुसमासीनो वयस्यान्भरतोऽभ्यधात् ॥१॥
मया निशावसानेऽद्य स्वप्नो दृष्टोऽतिदारुणः ।
फलं यस्याधिकं मन्ये जीविताधिकसंशयः ॥ २ ॥
शुष्कं समुद्रमद्राक्षं चन्द्रं च पतितं दिवः ।
तमोरुद्धामयोध्यां च कीर्णकेशीमिवाङ्गनाम् ॥ ३ ॥
गुरुश्च शैलशिखरान्मया दृष्टः परिच्युतः ।
कलशे गोमयजले तैलमञ्जलिभिः पिबन् ॥ ४ ॥
स एव च पुनदृष्टो लोहपृष्ठे सिताम्बरः ।
नारीभिः कृष्णपिङ्गाभिर्हसन्तीभिर्निरीक्षितः ॥ ५ ॥
रथेन सरयुक्तेन रक्तमाल्यानुलेपनः ।
पुनरालोकितस्तूर्ण प्रसर्पन्दक्षिणां दिशम् ॥ ६ ॥
इत्येष विषमः स्वसः परं हृदयकम्पनः ।
गम्भीरसंशयाशंसी न जाने किं करिष्यति ॥ ७ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kavyam">

  <meta itemprop="name" content="०३ अरण्यकाण्डः">
  <meta itemprop="description" content="प्राप्तेषु केकयपुरं दिनैर्दूतेषु सप्तभिः ।
स्वैरं बन्धुसमासीनो वयस्यान्भरतोऽभ्यधात् ॥१॥
मया निशावसानेऽद्य स्वप्नो दृष्टोऽतिदारुणः ।
फलं यस्याधिकं मन्ये जीविताधिकसंशयः ॥ २ ॥
शुष्कं समुद्रमद्राक्षं चन्द्रं च पतितं दिवः ।
तमोरुद्धामयोध्यां च कीर्णकेशीमिवाङ्गनाम् ॥ ३ ॥
गुरुश्च शैलशिखरान्मया दृष्टः परिच्युतः ।
कलशे गोमयजले तैलमञ्जलिभिः पिबन् ॥ ४ ॥
स एव च पुनदृष्टो लोहपृष्ठे सिताम्बरः ।
नारीभिः कृष्णपिङ्गाभिर्हसन्तीभिर्निरीक्षितः ॥ ५ ॥
रथेन सरयुक्तेन रक्तमाल्यानुलेपनः ।
पुनरालोकितस्तूर्ण प्रसर्पन्दक्षिणां दिशम् ॥ ६ ॥
इत्येष विषमः स्वसः परं हृदयकम्पनः ।
गम्भीरसंशयाशंसी न जाने किं करिष्यति ॥ ७ ॥">
  <meta itemprop="wordCount" content="14334">
  <meta name="twitter:card" content="summary">
  <meta name="twitter:title" content="०३ अरण्यकाण्डः">
  <meta name="twitter:description" content="प्राप्तेषु केकयपुरं दिनैर्दूतेषु सप्तभिः ।
स्वैरं बन्धुसमासीनो वयस्यान्भरतोऽभ्यधात् ॥१॥
मया निशावसानेऽद्य स्वप्नो दृष्टोऽतिदारुणः ।
फलं यस्याधिकं मन्ये जीविताधिकसंशयः ॥ २ ॥
शुष्कं समुद्रमद्राक्षं चन्द्रं च पतितं दिवः ।
तमोरुद्धामयोध्यां च कीर्णकेशीमिवाङ्गनाम् ॥ ३ ॥
गुरुश्च शैलशिखरान्मया दृष्टः परिच्युतः ।
कलशे गोमयजले तैलमञ्जलिभिः पिबन् ॥ ४ ॥
स एव च पुनदृष्टो लोहपृष्ठे सिताम्बरः ।
नारीभिः कृष्णपिङ्गाभिर्हसन्तीभिर्निरीक्षितः ॥ ५ ॥
रथेन सरयुक्तेन रक्तमाल्यानुलेपनः ।
पुनरालोकितस्तूर्ण प्रसर्पन्दक्षिणां दिशम् ॥ ६ ॥
इत्येष विषमः स्वसः परं हृदयकम्पनः ।
गम्भीरसंशयाशंसी न जाने किं करिष्यति ॥ ७ ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/kAvyam\/padyam\/xemendra-rAmAyaNa-manjarI\/03_araNyakANDaH\/".replace(basePath, "/");
  pageVars.pageParams = {};
  pageVars.pageSource = "kAvyam\/padyam\/xemendra-rAmAyaNa-manjarI\/03_araNyakANDaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/" />
<link rel="alternate" hreflang="sa-Deva" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ०३ अरण्यकाण्डः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ अरण्यकाण्डः">०३ अरण्यकाण्डः</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/kAvyam/padyam/xemendra-rAmAyaNa-manjarI/03_araNyakANDaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्राप्तेषु केकयपुरं दिनैर्दूतेषु सप्तभिः ।<br>
स्वैरं बन्धुसमासीनो वयस्यान्भरतोऽभ्यधात् ॥१॥<br>
मया निशावसानेऽद्य स्वप्नो दृष्टोऽतिदारुणः ।<br>
फलं यस्याधिकं मन्ये जीविताधिकसंशयः ॥ २ ॥<br>
शुष्कं समुद्रमद्राक्षं चन्द्रं च पतितं दिवः ।<br>
तमोरुद्धामयोध्यां च कीर्णकेशीमिवाङ्गनाम् ॥ ३ ॥<br>
गुरुश्च शैलशिखरान्मया दृष्टः परिच्युतः ।<br>
कलशे गोमयजले तैलमञ्जलिभिः पिबन् ॥ ४ ॥<br>
स एव च पुनदृष्टो लोहपृष्ठे सिताम्बरः ।<br>
नारीभिः कृष्णपिङ्गाभिर्हसन्तीभिर्निरीक्षितः ॥ ५ ॥<br>
रथेन सरयुक्तेन रक्तमाल्यानुलेपनः ।<br>
पुनरालोकितस्तूर्ण प्रसर्पन्दक्षिणां दिशम् ॥ ६ ॥<br>
इत्येष विषमः स्वसः परं हृदयकम्पनः ।<br>
गम्भीरसंशयाशंसी न जाने किं करिष्यति ॥ ७ ॥</p>
<hr>
<p>भरतेनेति कथिते सुहृदश्चकिता अपि ।<br>
ऊचुर्धातुविकारेण स्वप्नानामप्रमाणताम् ॥ ८ ॥<br>
तद्गिरा कृतजप्योऽथ संपूजितसुरद्विजः ।<br>
भरतश्चिन्तयन्नेव चकम्पे स्वप्नदर्शनम् ॥ ९ ॥<br>
अत्रान्तरे प्रविश्याशु दूतास्ते संवृताशयाः ।<br>
वसिष्ठशासनं नूनं सर्वे तेऽस्मै न्यवेदयन् ॥ १० ॥<br>
पितुः सर्वत्र कुशलं तैर्मिथ्यैव निवेदितम् ।<br>
निशम्य मन्त्रं भरतो मातामहमुपाययौ ॥ ११ ॥<br>
पूजितो मातुलेनाथ सैन्येन महतावृतः ।<br>
शत्रुघ्नसहितो वीरः प्रतस्थे नगरीं पितुः ॥ १२ ॥<br>
समुत्तीर्य दिनैः पुण्या नदीः शैलवनानि सः ।<br>
ध्वस्तशोभां ददर्शारादयोध्यां विधुताशयः ॥ १३ ॥<br>
विपद्विवासितमुखां शुष्कम्लानजनाननाम् ।<br>
दूरीकृतालिवलयां शुष्काब्जामिव पद्मिनीम् ॥ १४ ॥<br>
निर्भूषणां निरानन्दां विच्छायां विस्मृतस्मिताम् ।<br>
विधवामिव तां वीक्ष्य शङ्कातङ्काकुलोऽभवत् ॥ १५ ॥<br>
अप्रियाख्यानचकितैधृतः सर्वैरधोमुखैः ।<br>
राजधानीं प्रविश्याथ मातुर्मन्दिरमाययौ ॥ १६ ॥<br>
विलोक्य तत्र कैकेयीं पुत्रदर्शननिर्वृताम् ।<br>
प्रणम्य राजलुब्धां तां पप्रच्छ जनकोत्सुकः ॥ १७ ॥<br>
मातर्म्लानमुखः कस्मादकस्मादापदां पदम् ।<br>
उग्रशोकग्रहग्रस्त इवायं लक्ष्यते जनः ॥ १८ ॥<br>
वेणुवीणाम्बरालीनमधुरध्वनिपेशलम् ।<br>
यशः शुभं मृगाक्षीभिः किं तातस्य न गीयते ॥ १९ ॥<br>
वैत्रिणां नामभिर्भूमिपालान्सूचयतां पुरः ।<br>
किं नु न श्रूयते शब्दस्तातस्यास्थानमन्दिरे ॥ २० ॥</p>
<hr>
<p>भरतेनेत्यभिहिते कैकेयी प्रत्यभाषत ।<br>
यशोवशेषतां यातस्तातः सत्यव्रतस्तव ॥ २१ ॥<br>
राम रामेति बहुशो विलप्य विवशो निशि ।<br>
तत्याज जीवितं राजा सह तद्दर्शनाशया ॥ २२ ॥<br>
वने निष्कासितस्तेन नाम रामः सलक्ष्मणः ।<br>
सेहे न चातिधीरोऽपि तद्वियोगविषव्यथाम् ॥ २३ ॥<br>
इति दुःसहवाग्वज्रताडितो भरतस्तया ।<br>
कृत्तः परशुना मूले बालस्ताल इवापतत् ॥ २४ ॥<br>
स लब्धसंज्ञः शनकैश्चकारूढ इव क्षणम् ।<br>
हा तात तातेति मुहुर्विललापाश्रुगद्गदः ॥ २५ ॥<br>
प्रमृज्य नयने तप्तनिःश्वासग्लपिताधरः ।<br>
पुनः पप्रच्छ जननीं निमग्नः शोकसागरे ॥ २६ ॥<br>
आर्येण किं कृतं मातस्तातस्य बत विप्रियम् ।<br>
स संत्यक्तः स्वयं येन तेन स्तेन इवात्मजः ॥ २७ ॥<br>
किंस्विद्गुरुतरं किंचित्कृतमार्येण पातकम् ।<br>
अथ वा रामचरिते कलङ्ककलना कुतः ॥ २८ ॥<br>
पृष्ट्वा सानुनयेनेति भरतेन विषादिना ।<br>
तत्त्वं जगाद जननी स्त्रीभावसरलाशया ॥ २९ ॥<br>
त्वदर्थ याचितो राजा मया रामनिवासनम् ।<br>
अभिषेकं च भवतः स च तत्कृतवान्कृती ॥ ३० ॥<br>
वरप्रदानसत्येन बद्धस्य मयि भूपतेः ।<br>
चरिष्यत्याज्ञया रामश्चतुर्दश समा वने ॥ ३१ ॥<br>
श्रुत्वेति विप्रियं तूर्णं निन्द्यं मात्रा निवेदितम् ।<br>
श्वपाकीगर्भसंभूतमिवात्मानममंस्त सः ॥ ३२ ॥<br>
सोऽवदद्दुःखसंतप्तः सजुगुप्सः स्वजीविते ।<br>
जीवयन्निव चिन्ताग्निं निःश्वासप्रबलानिलैः ॥ ३३ ॥</p>
<p>बत पातकपङ्केन घनेन प्रविसर्पिणा।<br>
भवत्या स्वेच्छया लिप्तं कुलमात्मा यशश्च मे ॥ ३४ ॥<br>
ज्येष्ठो विवासितः पुत्रो दैवतं निहतः पतिः ।<br>
श्वभ्रे निपातितश्चाहमहो युक्तं त्वया कृतम् ॥ ३५ ॥<br>
कुतस्त्वया कदा लुब्धो ज्ञातः पापोऽहमीदृशः ।<br>
यस्मै गुरुवधादिष्टं राज्यमेतत्प्रयच्छसि ॥ ३६ ॥<br>
हा धिङ्मां पतितं पापं शापेन महता हतम् ।<br>
यस्यापवादजननी जननी त्वमपत्रपा ॥ ३७ ॥<br>
धेनोरिवैकवत्सायाः कौसल्यायाः प्रियः सुतः ।<br>
कथं प्रवाजितोऽरण्यं पुत्रिण्यापि स्वयं त्वया ॥ ३८ ॥<br>
गवां माता पुरा देवी सुरभिर्लाङ्गलार्दितौ ।<br>
दृष्ट्वा सुतौ रुरोदार्ता पृष्टा प्रोवाच वज्रिणा ॥ ३९ ॥<br>
कृशौ पुत्राविमौ दृष्ट्वा भुवि कार्षिकपीडितौ ।<br>
सीदामि परमा प्रीतिः पुत्रान्नान्यात्र देहिनाम् ॥ ४० ॥<br>
इत्युक्त्वा बहुपुत्रापि शुशोच सुरभिः पुरा ।<br>
एकपुत्रापि कौसल्या न जाने कथमास्थिता ॥ ४१ ॥<br>
तातस्याहं क्षये हेतुरयशोधूलिधूसरः ।<br>
द्रक्ष्यामि कथमार्यस्य वात्सल्याभिमुखं मुखम् ॥ ४२ ॥<br>
इत्युक्त्वा प्ररुरोदार्तस्तारगम्भीरनिःस्वनैः ।<br>
कुर्वन्भुवनकोणेषु जगत्सिंहगुहाभ्रमम् ॥ ४३ ॥<br>
ततो विदितवृत्तान्तः क्रुद्धो नाग इव श्वसन् ।<br>
जग्राहाभ्येत्य भरतं शत्रुघ्नः पतितं भुवि ॥ ४४ ॥<br>
सोऽब्रवील्लक्ष्मणेनैव कृतं सर्वमसांप्रतम् ।<br>
वीरो यः क्लेशवत्सेहे राधवस्य विवासनम् ॥ ४५ ॥<br>
अवध्या जननी योषिदात्महा पापमश्नुते ।<br>
आर्यप्रवासनस्यास्य कष्टं नास्ति प्रतिक्रिया ॥ ४६ ॥</p>
<p>कोपादुक्त्वेति शत्रुघ्नो विलोक्य द्वारि मन्थराम् ।<br>
गुल्फदेशे समादाय चकर्षाकीर्णभूषणाम् ॥ ४७ ॥<br>
क्रोशन्त्या वदनं तस्या विपुलं पांसुमुष्टिभिः ।<br>
संपूर्य चक्रे निष्पिष्टतद्भूषणभृतां भुवम् ॥ १८ ॥<br>
सेयं किल्विषकन्दानां निन्द्यानां प्रथमा मही ।<br>
उक्त्वेति तां स तत्याज चिरेण शरणं गताम् ॥ ४९ ॥<br>
ततः संस्तभ्य शोकाग्निं भरतो राममातरम् ।<br>
गत्वा ववन्दे बाष्पाम्बुधौततच्चरणाम्बुजः ॥ १० ॥<br>
निवेदितं तया श्रुत्वा कैकेय्याश्चरितं पुनः ।<br>
लज्जारजःपरिम्लानं शुशोचात्मानमात्मना ॥ ११ ॥<br>
तमुवाचाथ कौसल्या बाष्पव्याकुलिताक्षरम् ।.<br>
धन्या पश्यति कैकेयी पुत्रं पूर्णमनोरथा ॥ ५२ ॥<br>
गतस्ते जनकः स्वर्ग यातः काननमग्रजः ।<br>
भजतामधुना राज्यं जनन्या समुपार्जितम् ॥ १३ ॥<br>
अनुजानीहि मां पुत्र सुमित्रासहितां वनम् ।<br>
व्रजामि लक्ष्मणारामं रामं चन्द्रमिवेक्षितुम् ॥ ५४ ॥<br>
श्रुत्वेति तद्वचः शोकविधुरं मधुराशयः ।<br>
उवाच भरतो दोषं शङ्कमान इवात्मनि ॥ ५५ ॥<br>
कथमङ्के विवृद्धस्य जानीषे न ममाशयस् ।<br>
जनापवादनिन्द्या श्रीः कस्य प्रीणाति मानसम् ॥ ५६ ॥<br>
असत्यः शास्त्ररहितोऽसत्याचारविवर्जितः ।<br>
यदा स्पृशतु गां वह्निं वयस्यगुरुतल्पगः ॥ १७ ॥<br>
प्रजाभागकरग्राही पार्थिवः शस्त्ररक्षिता ।<br>
राजा गृहेऽभिरमतां भृत्ययाचकवञ्चकः ॥ १८ ॥<br>
कृतघ्नः पक्षमाश्रित्य करोतु न्यायनिर्णयम् ।<br>
अदत्त्वा स्वयमश्नातु स्तब्धः पूज्यावमानकृत् ॥१९॥</p>
<p>पतितः साधुविद्वेषी शिशुगोस्त्रीद्विजान्तकः ।<br>
भक्तत्यागी गुरुज्ञश्च स्तेनो विश्वस्तघातकः ॥ ६० ॥<br>
उभे संध्ये शयानश्च मूर्खो यातु प्रमातृताम् ।<br>
षण्मासान्वसतु ग्रामे स्वपुत्रीमुपजीव्यतु ॥ ११ ॥<br>
स सर्वपातकावासः प्रयातु तमसां पदम् ।<br>
यस्यानुमतमार्यस्य गमनं गुणशालिनः ॥ १२ ॥<br>
भरतेनेत्यभिहिते कौसल्या लज्जितावदत् ।<br>
पुत्र जानामि ते भावं शपथं मा कृथाः परम् ॥ ६३ ॥<br>
साधोर्विशुद्धसत्त्वस्य सदा तव विवेकिनः ।<br>
दोषपङ्क इव व्योम्नः कदा केनानुमीयते ॥ १४ ॥<br>
राममातुरिति श्रुत्वा भरतः शोकपीडितः ।<br>
वियोगं चिन्तयन्घोरं न शर्म प्रत्यपद्यत ॥ १५ ॥<br>
आत्मानं कारणं ज्ञात्वा पितुर्भ्रातुश्च किल्बिषे ।<br>
सोऽभूदार्ततरः पीत्वा सुरां मोहादिव द्विजः ॥ १६ ॥<br>
तस्य भूमौ शयानस्य मूर्छाव्यथितचेतसः ।<br>
लज्जानुशयतप्तस्य कृच्छ्रेण रजनी ययौ ॥ ६७ ॥<br>
तमाधिदुर्बलं यक्ष्मक्षीयमाणमिवोडुपम् ।<br>
तस्थुः संपरिवार्यार्त मुनिभिः सह मन्त्रिणः ॥ ६८ ॥<br>
ततोऽतिशोकसंतप्तं श्वासम्लानाननाम्बुजम् ।<br>
श्रेष्ठो मनीषिणामूचे वसिष्ठो भगवान्मुनिः ॥ १९ ॥<br>
संपत्सु च कुलीनानां विपत्सु च विवेकिनाम् ।<br>
स्थैर्य विनयधैर्याभ्यां गाम्भीर्य च विभाव्यते ॥ ७० ॥<br>
मोहध्वान्तनिशीथेन शोकेनातिप्रमाथिना ।<br>
धृतिवल्लीकुठारेण न स्पृशन्ति मनीषिणः ॥ ७१ ॥<br>
शोकोद्गतिरियं पुंसः सततं परिवर्धते ।<br>
श्यामिका दर्पणस्येव हेमन्तस्येव यामिनी ॥७२॥</p>
<p>प्रकाशपरिपन्थिन्यो व्यसनापातदूतिकाः ।<br>
एताः परिचिता जाता न शुचः शुचिचेतसाम् ॥ ७३ ॥<br>
हृतान्सुदयितान्कालाप्रवहेण वलीयसा ।<br>
संसारासारतां ज्ञात्वा न शोचन्ति विवेकिनः ॥ ७४ ॥<br>
कर्तुमर्हसि धर्मेण क्रियां नैर्याणिकीं पितुः ।<br>
इयं विधार्यते केन गच्छन्ती जन्तुसंततिः ॥ ७५ ॥<br>
भवेऽस्मिंल्ललनालोललोचनाञ्चलचञ्चले।<br>
आयूंषि तरलान्येव यौवनानि सुखानि च ॥ ७६ ॥<br>
वियोगमोहकलिले वैक्लव्यव्यसनार्णवे ।<br>
उग्रशोकग्रहग्राहे न सज्जन्ति भवद्विधाः ॥ ७७ ॥<br>
भूरिद्युम्नः पुरा राजा सुकृती त्रिदिवं गतः ।<br>
संततैर्बन्धुवाष्पौघैः क्षीणपुण्य इव च्युतः ॥ ७८ ॥<br>
वसिष्ठेनेत्यभिहिते मन्त्रिभिश्च पुनः पुनः ।<br>
कृच्छ्रादिव पितुश्चके भरतो देहसत्क्रियाम् ॥ ७९ ॥<br>
शास्त्रोचितेन विधिना संस्कारे पृथिवीपतेः ।<br>
वृत्ते निवृत्तविभवं बभूव निखिलं पुरम् ॥ १० ॥<br>
कृतोदकं गताशौचं भरतं शोकमूर्छितम् ।<br>
उपतस्थुः प्रजानाथं चाभिषेकाय मन्त्रिणः ॥ ८१॥<br>
सोऽभिषेकसमारम्भं निवार्य विगतस्पृहः ।<br>
वनयात्रोत्सुकस्तस्थौ रामदर्शनलालसः ॥ ८२ ॥<br>
इति दशरथसंस्कारः ॥ १॥</p>
<p>सोऽब्रवीद्भवतामग्रे रचितोऽयं मयाञ्जलिः ।<br>
राज्यं मे रामपादाब्जसेवारसमहोत्सवः ॥ ८३ ॥<br>
राज्यमर्हति काकुत्स्थस्तस्य दास्योचिता वयम् ।<br>
ज्येष्ठाभिगामिनी लक्ष्मीः सदैव रघुभूभुजाम् ॥ ८४ ||</p>
<hr>
<p>व्यसनं हि तदैश्वर्यं साप्युन्नतिरधोगतिः ।<br>
न यत्र रामपादाब्जरजसा रञ्जितं शिरः ॥ ८ ॥<br>
विश्वरक्षामणिं तस्माज्ज्येष्ठं ज्येष्ठैर्गुणैर्युतम् ।<br>
रामं प्रसादयिष्यामि वनं गत्वा निजश्रिये ॥ ८६ ॥<br>
इति ब्रुवाणमसकृद्भरतं साश्रुलोचनम् ।<br>
प्रशशंसुर्वसिष्ठाद्या मुनयः सह मन्त्रिभिः ॥ ८७ ॥<br>
सोऽथ सर्वाः पुरस्कृत्य प्रकृतीः सुकृतोज्ज्वलाः ।<br>
प्रतस्थे स्थिरसंकल्पो वनं वारिजलोचनः ॥ ८८ ॥<br>
शनैः प्रसर्पतस्तस्य गजगण्डालिमण्डलैः ।<br>
चरितैरिव कैकेय्या बभूवुर्मलिना दिशः ॥ ८९ ॥<br>
बभूव भूमिपालानां स्वच्छच्छत्रैः सितं नमः ।<br>
भरतस्य गुणोदारं यशो वक्तुमिवोद्गतैः ॥ ९० ॥<br>
व्रजन्वाजिव्रजखुरोद्भूतधूलीपटच्छलात् ।<br>
स्वर्गे दशरथं द्रष्टुं वसुधेवोद्ययौ स्वयम् ॥ ९१ ॥<br>
रथघोषप्रवृत्तानां बर्हिणां बर्हचन्द्रकैः ।<br>
सकटाक्षा इव दिशो ददृशुर्भरतं पथि ॥ ९२ ॥<br>
स ययौ शोधितेनाग्रे वर्त्मना कारुशिल्पिभिः ।<br>
पुण्यैः संमार्जितेनेव सुकृती निजकर्मणा ॥ १३ ॥<br>
प्रयान्तं भरतं दृष्ट्वा रामस्य विनिवर्तने ।<br>
तमेवानुययुः प्रीत्या प्रजास्तद्दर्शनोत्सुकाः ॥ ९४ ॥<br>
सा शस्त्रवीचिनिचया च्छत्रफेनाट्टहासिनी ।<br>
प्राप भागीरथीकूलं शनैर्भरतवाहिनी ॥ ९५ ॥<br>
दिनस्यान्ते संनिविष्टां तामपारां पताकिनीम् ।<br>
गुहो निषादाधिपतिर्दृष्ट्या चिरमचिन्तयत् ॥ १६ ॥<br>
इक्ष्वाकूणामियं सेना तुरङ्गगजगामिनी ।<br>
क्व नु सर्पति वीरेण भरतेनानुपालिता ॥ ९७ ॥</p>
<hr>
<p>नूनं विभवलुब्धोऽयं रामं हन्तुमुपागतः ।<br>
स्वजनस्नेहहारिण्यः कर्कशा हि विभूतयः ॥ ९८ ॥<br>
यद्ययं वक्रसंकल्पः काकुत्स्थमभिधावति ।<br>
अस्य स्पष्टोपदेष्टारस्तदेते राजमन्त्रिणः ॥ ९९ ॥<br>
इति निश्चित्य मनसा निषादाधिपतिर्गुहः ।<br>
उपायनं समादाय प्रययौ भरतान्तिकम् ॥ १० ॥<br>
प्रणम्य भरतं तत्र यथार्हावाप्तसत्कृतिः ।<br>
शुश्राव तस्य संकल्पं स्थिरं रामनिवर्तने ॥ १०१ ॥<br>
भरतस्तद्गिरा श्रुत्वा रामं चीरजटाधरम् ।<br>
नवीभूतमहाशोकः पपात व्यथितः क्षितौ ॥ १०२ ॥<br>
कौसल्याद्यास्ततोऽभ्येत्य मातरः शोकविह्वलाः ।<br>
तं समाश्चास्य शनकैर्निःशब्दं शुशुचुर्निशि ॥ १०३ ॥<br>
अथापरेऽह्नि भरतो रामसंदर्शनोत्सुकः ।<br>
ययौ गुहोपदिष्टेन गङ्गामुत्तीर्य वर्त्मना ॥ १०४ ॥<br>
स प्रविश्य घनच्छायं प्रयागं नाम काननम् ।<br>
भरद्वाजाश्रमं प्राप लीलोद्यानं तपःश्रियः ॥ १०५ ॥<br>
विद्यावेश्मनि स प्राप निर्मिते विश्वकर्मणा ।<br>
दिव्यां देवोपचाराही भोगसंभोगसंपदाम् ॥ १० ॥<br>
गन्धर्वगणगीतेन नृत्येन सुरयोषिताम् ।<br>
स प्राप्य विपुलां प्रीतिं प्रतस्थे प्रातरुत्सुकः ॥ १०७ ॥<br>
पश्चाद्रजन्तं दृष्ट्वास्य महर्षिर्जननीजनम् ।<br>
तमपृच्छद्विभागेन पृष्टश्च भरतोऽभ्यधात् ॥ १०८ ॥<br>
इयमार्यस्य कौसल्या माता जिष्णोरिवादितिः ।<br>
माता यस्य न लोकेऽस्ति यशसामथ तेजसाम् ॥ १०९ ॥<br>
इयं सुमित्रा भगवन्वीरवृत्तिरिवोचिता ।<br>
यस्या लक्ष्मणशत्रुघ्नौ वीर्यौदार्यचितौ सुतौ ॥ ११० ॥</p>
<p>जनापवादजननी ममेयं जननी विभो ।<br>
कैकेयी दुस्तरे क्षिप्तो ययाहं शोकसागरे ॥ १.११ ॥<br>
शोकान्तेनेति कथितं भरतेन मुनीश्वरः ।<br>
कारणं दैवमेवात्र न कैकेयीत्यभाषत ॥. ११२ ॥<br>
कानने चित्रकूटाख्ये रामं ज्ञात्वा मुनेर्गिरा ।<br>
स्थितं स्थितिमतामग्र्यः प्रतस्थे भरतस्ततः ॥ ११३ ॥<br>
स ससर्प सरत्सेनासमुद्रोत्तुङ्गवीचिभिः ।<br>
धूतध्वजपटैः कुर्वन्कीर्ति पल्लवितामिव ॥ ११४ ॥<br>
धूमालीं चित्रकूटस्य भूभृतस्तस्य सर्पतीम् ।<br>
दूरादालोक्य भरतो रामाश्रमममन्यत ॥ ११५ ॥<br>
इति भरतयात्रा ॥२॥<br>
अत्रान्तरे वनान्तेषु पश्यन्कान्ततमाः श्रियः ।<br>
विजहार विलासाङ्को राघवो दयितासखः ॥ ११६ ॥<br>
स सीतावदनाम्भोजसक्तलोचनषट्पदः ।<br>
उवाच दन्तकिरणैर्मूर्त हर्षमिवोद्धमन् ॥ ११७ ॥<br>
इयं श्रीर्गिरिराजस्य तारनिर्झरहारिणी ।<br>
भाति भूतिर्गजस्येव मनोनयनहारिणी ॥ ११८ ॥<br>
विकासिकुसुमस्फूर्जद्रजःपुञ्जोपजीविनः ।<br>
एते त्वद्वदनामोदसोदरा वान्ति वायवः ॥ १.१९ ॥<br>
इयं विलासवसतिर्विलोलालिकुलालका ।<br>
शिरीषवल्ली पुंनागं त्वमिवालिङ्ग्य मां स्थिता ॥ १२० ॥<br>
रजोभिः कौसुमैर्दिक्षु स्फारकर्पूरपाण्डुरैः ।<br>
एते विभान्ति तरवः सन्तः सच्चरितैरिव ॥ १२१ ॥<br>
गायतीव सरस्यैषा शासनं नवमल्लिका ।<br>
बालिकाकलिकाकोटिसक्तशिञ्जानषट्पदा ॥ १२२ ॥</p>
<hr>
<p>इमाः कुसुमसंभारभूषिताः पुष्पधन्वनः ।<br>
व्यक्तं रतिसहायस्य भान्ति विश्रान्तिभूमयः ॥ १२३ ॥<br>
स्तवकस्तनसंसक्तपल्लवावर्जिताञ्जलिः ।<br>
धवं प्रसादयत्येषा कुसुमावनता लता ॥ १२४ ॥<br>
पुष्पश्रीर्मधुपालापः कलकोकिलकूजितम् ।<br>
सेयं मदनकन्दस्य सुधासेकपरम्परा ॥ १२५ ॥<br>
पश्य गङ्गामनङ्गारिजटापटलमालिकाम् ।<br>
आनन्दजननीमस्य गिरेर्दूतामिव श्रियम् ॥ १२६ ॥<br>
त्वङ्गत्तरङ्गभ्रूभङ्गभङ्गैरेषा विभाव्यते ।<br>
गाढं गौरीपरिष्वङ्गात्कुपितेव पिनाकिनः ॥ १२७ ॥<br>
लसत्कुसुमहासिन्यो विलासिन्यः सविभ्रमाः।<br>
कूले नृत्यन्ति पश्यास्याः पवनाकुलिता लताः ॥ १२८ ॥<br>
वैदुष्यं शीलवृत्त्येव धृत्येव महतां मनः ।<br>
आभिजात्यं विभूत्येव भूषितं वनमेतया ॥ १२९ ॥<br>
एते त्रिपथगातीरतारशीकरमारुताः ।<br>
अमुक्तमौक्तिकलतां कुर्वन्तीव वनश्रियम् ॥ १३० ॥<br>
निषसाद निगद्येति चारुतीरशिलातले।<br>
अङ्के शशाङ्कवदनां जानकीं विनिवेश्य सः ॥ १३१ ॥<br>
मनःशिलां शिलापार्श्वे कराग्रेणावधृष्य सः ।<br>
ललाटे तिलकं तस्याश्चक्रे बालेन्दुसुन्दरे ॥ १३२ ॥<br>
सुचारुतिलकोदारं वदनं हरिणीदृशः ।<br>
निमेषदोषशून्याभ्यां नेत्राभ्यां स चिरं पपौ ॥ १३३ ॥<br>
सा कपित्रासलोलाक्षी कण्ठे जग्राह राघवम् ।<br>
गाढप्रियपरिष्वङ्गखर्वीभूतपयोधरा ॥ १३४ ॥<br>
तस्याः कटाक्षविक्षेपैरदूरपरिसर्पिणाम् ।<br>
बर्हिणां बर्हभारेण बभूव पुनरुक्तता ॥ १३५ ॥</p>
<hr>
<p>रामस्य विपुलं वक्षः क्रान्तकान्ताविशेषकम् ।<br>
कौस्तुभाभरणोद्भासिकैटभारेरिवाबभौ ॥ १३६ ॥<br>
सबालकेसरदलैः कुटिलामलकावलीम् ।<br>
अलंचकार वैदेह्याः पुलकालंकृताकृतिः ॥ १३७ ॥<br>
शिलातलं परित्यज्य करेणालम्ब्य जानकीम् ।<br>
स चचार वनान्तेषु करीव करिणीसखः ॥ १३८ ॥<br>
रागिणामिव दीप्तेन ज्वलितं स्मरवह्निना ।<br>
रक्ताशोकवनं प्राप्य गतशोको ननन्दतुः ॥ १३९ ॥<br>
मिथो विहितनेपथ्यौ विकोशाशोकशेखरैः ।<br>
तौ दम्पती विवभतुः कुसुमायुधनाटके ॥ १४० ॥<br>
विहृत्य सुचिरं तत्र जग्मतुस्तौ स्वमाश्रमम् ।<br>
पुरा प्रत्युद्गतेनैत्य लक्ष्मणेनाभिनन्दितौ ॥ १४१ ॥<br>
मांसेन कृष्णसाराणां क्षतानां लक्ष्मणेषुभिः ।<br>
बलिशेषेण वैदेही पत्युर्भोज्यमकल्पयत् ॥ १४२ ॥<br>
मांसशेषस्य रक्षायै समादिष्टा प्रियेण सा ।<br>
पक्षतुण्डनखाघातैः काकेनोद्वेजिता भृशम् ॥ १४३ ॥<br>
इतस्ततो विलुलिता भ्रश्यत्कौशेयकांशुका ।<br>
प्रीतये साभवद्भर्तुर्दृष्टार्धकुचकुड्मला ॥ १४४ ॥<br>
काकेन कोपिता तीव्रं सा दष्टाधरपल्लवा ।<br>
प्रियं प्रणयगर्भेण चक्षुषा क्षणमैक्षत ॥ १४५ ॥<br>
ततः प्रियापरिभवादस्थानेऽप्यात्तसंभ्रमः ।<br>
इषीकामभिमन्त्र्याशु चिक्षेप रघुनन्दनः ॥ १४६ ॥<br>
संतर्जितोऽप्यसंत्रासः पक्षी लब्धवरोऽथ सः ।<br>
अस्त्रेणाभिसृतो वेगाद्बभ्राम भुवनत्रयम् ॥ १४७ ॥<br>
अनवाप्तपरित्राणः स गत्वा तु तपोवनम् ।<br>
पादपीठार्पितशिरा रामं शरणमाययौ ॥ १४८ ॥</p>
<p>ततो रामगिरा दत्त्वा स तदस्त्राय लोचनम् ।<br>
चक्षुषा रक्षितस्तेन काणः काको ययौ जवात् ॥ १४९ ॥<br>
इति काकाक्षिशातनम् ॥ ३॥<br>
अथोच्चचार गम्भीरगजगर्जितमन्थरः ।<br>
मन्थाद्रिजलधिधीरो घोरः पंटहनिःस्वनः ॥ १५० ॥<br>
हयहेषाविशालेन घनघोषानुकारिणा ।<br>
कुपितास्तेन शब्देन समुत्पेतुर्मगेश्वराः ॥ १५१ ॥<br>
स ययौ विपुलः शब्दो विद्याधरमहीभुजाम् ।<br>
त्रस्तकान्तापरिष्वङ्गहर्षपीयूषवर्षताम् ॥ १५२ ॥<br>
उच्चैरुच्चकुचाभोगविनश्यत्त्रिवलीयुताः ।<br>
किमेतदिति संभ्रान्ताः किंनर्यो ददृशुर्दिशः ॥ १५३ ॥<br>
अकाण्डे कोऽयमुच्चण्डप्रलयारम्भविभ्रमः ।<br>
इत्येव चुक्रुशुस्तत्र पक्षिकोलाहलैर्द्रुमाः ॥ १५४ ॥<br>
सैन्यसंमर्दपिशुनं शब्दमाकर्ण्य राघवः ।<br>
तरुमारुह्य पश्यैतदिति प्रोवाच लक्ष्मणम् ॥ १६५ ॥<br>
सालं पुष्पितमारुह्य सौमित्त्रिस्तस्य शासनात् ।<br>
ददर्श चामरच्छत्त्रच्छन्नां भरतवाहिनीम् ॥ १५६ ॥<br>
निगीर्णा इव जीमूतसंघातमलिनैर्गजैः ।<br>
विलोक्य सर्वाः ककुभो रामं सौमित्त्रिरब्रवीत् ॥ १५७ ॥<br>
अयं शस्त्रास्त्रकल्लोलसुभटग्राहघस्मरः ।<br>
सैन्याम्बुधिरपर्याप्तः कानने परिसर्पति ॥ १५८ ॥<br>
मत्तो विभवमानेन नूनं भरत आगतः ।<br>
यदसौ दृश्यते दूरात्कोविदारो रथे ध्वजः ॥ १५९ ॥<br>
प्राज्यं राज्यमवष्टभ्य कैकेयीतनयः स्वयम् ।<br>
कण्टकोन्मूलनायैव नूनं त्वां योद्धुमागतः ॥ १६० ॥</p>
<hr>
<p>अहो बतातिवक्रेण नयेनामिषदर्शिना ।<br>
बडिशेनेव शफरः कृष्टोऽयं न भविष्यति ॥ १६१ ॥<br>
ऐश्वर्यस्थैर्यकामस्य मद्विसृष्टाः प्रमादिनः ।<br>
भवन्त्वस्योपदेष्टारो निपातगुरवः शराः ॥ १६२ ॥<br>
श्रुत्वेति कोपतप्तस्य लक्ष्मणस्याग्रजो वचः ।<br>
उवाच भरते शङ्कां सौमित्त्रे मा वृथा कृथाः ॥ १६३ ॥<br>
भक्तिमान्भरतो नित्यमस्मासु विशदाशयः ।<br>
धीरस्य तस्य सद्वृत्तं न नाम परिवर्तते ॥ १६४ ॥<br>
कुले महति जातानां धीमतां वृद्धसेविनाम् ।<br>
न भवन्ति विकारिण्यः संपदो हि महात्मनाम् ॥ १६५ ॥<br>
प्राप्तो द्रष्टुमसावस्मान्न वाच्यः परुषं त्वया ।<br>
विकारेऽप्यपरित्राणमाधुर्यं हि सतां वचः ॥ १६६ ॥<br>
राज्ये यदि तवाप्यस्ति कोऽप्यादरलवः स्वयम् ।<br>
ममाज्ञया त्यजत्येव भरतस्तदसंशयम् ॥ १६७ ॥<br>
राघवेणेत्यभिहिते गुरुलज्जानताननः ।<br>
अयाचतेव विवरं प्रवेष्टुं लक्ष्मणः क्षितिम् ॥ १६८ ॥<br>
अवतीर्य स्वशालाग्रात्पार्श्वे भ्रातुरधोमुखः ।<br>
न्यषीददिति तापान्तश्चिन्तयन्वाक्यलाघवम् ॥ १६९ ॥<br>
इति लक्ष्मणकोपः ॥ ४ ॥<br>
भरतोऽपि निजां सेनां विनिवेश्य यथोचितम् ।<br>
सुमन्त्रशत्रुघ्नसखः प्रससर्पाग्रजोत्सुकः ॥ १७० ॥<br>
जननीजनमादाय भवता मम पृष्ठतः ।<br>
आगन्तव्यमिति प्राह सर्वमिष्टमभाषत ॥ १७१ ॥<br>
उपसृत्याथ रुचिरं स दृष्ट्वा भ्रातुराश्रमम् ।<br>
लम्बमानायुधधरं बभूवोद्वाष्पलोचनः ॥ १७२ ॥<br>
सानुजं राममालोक्य दूराच्चीरजटाधरम् ।<br>
मत्वा कारणमात्मानं विललापाश्रुगद्गदः ॥ १७३ ॥</p>
<p>जटाभृदिति दुःखेन हेतुरस्मीति लज्जया ।<br>
प्राप्तो मयेति हर्षेण सोऽभूदाकुलिताशयः ॥ १७४ ॥<br>
मन्दमन्दैर्मुहुः शोकादौत्सुक्यात्त्वरितैर्मुहुः ।<br>
स भ्रातुरन्तिकं प्राप व्रीडाविलुलितैः पदैः ॥ १७५ ॥<br>
रामं नत्वाश्रुसंरुद्धदृष्टिः क्ष्मालग्नशेखरः ।<br>
आर्येत्युक्त्वा निपतितो नान्यद्वक्तुं शशाक सः ॥ १७६ ॥<br>
तं मूर्छितं निपतितं समादाय महाभुजः ।<br>
अङ्के रामः समारोप्य बाष्पदुर्दिनवानभूत् ॥ १७७ ॥<br>
प्रीत्या मूर्ध्नि तमादाय पप्रच्छ स्वच्छमानसः ।<br>
दन्तांशुनिवहेनाग्रे हंसमालामिवावहन् || १७८ ॥<br>
दिष्ट्या पश्यामि वत्स त्वां वात्सल्यप्रणयास्पदम् ।<br>
कच्चित्तातमनामन्त्र्य नागतोऽस्यजनं वनम् ॥ १७९ ॥<br>
कच्चित्स कुशली राजा राजश्रीरजनीविधुः ।<br>
व्योममानसहंसालीर्यस्य कीर्तिर्विराजते ॥ १८० ॥<br>
कुशलिन्यो जनन्यस्ताः कच्चित्ताः कुलदेवताः ।<br>
पुरोधाः कुशली कच्चित्समैत्रावरुणो मुनिः ॥ १८१ ॥<br>
रक्षितात्मा हितामात्यः कोशराष्ट्रविवर्धनः ।<br>
भृतदुर्गो मौलिबलः कच्चित्सन्मित्रवानसि ॥ १८२ ॥<br>
कच्चित्प्राप्ताभिषेकस्य मत्त्रिणस्तव संमताः ।<br>
प्रौढराज्यप्रवहणे संप्राप्ताः कर्णधारताम् ॥ १८३ ॥<br>
मन्त्रः कच्चिदचपलैरामोदैरिव मारुतैः ।<br>
कीर्यते तव संमर्दी सर्वं भिन्नो भिनत्ति सः ॥ १८४ ॥<br>
कच्चित्सुखी प्रजाकार्यविचारपरिपन्थिनीम् ।<br>
निन्द्यां न भजसे निद्रां विवेकालोकयामिनीम् ॥ १८५ ॥<br>
एकोऽपि पण्डितः कच्चित्तव रक्षामणिः श्रियः ।<br>
मूर्खसङ्गभरेणेयं पृथ्वी मिथ्यैव पीड्यते ॥ १८६ ॥</p>
<hr>
<p>कच्चित्प्रयासि विदुषामुपदेशविधेयताम् ।<br>
कच्चिदूर्णायुपूर्णेव सभा मूर्खैर्वृता न ते ॥ १८७ ॥<br>
सदानिमित्तपिशुनाः क्रूरा दोषावलोकिनः ।<br>
राजश्रीरजनीधूकाः खलाः कच्चिन्न ते प्रियाः ॥ १८८ ॥<br>
दम्भारम्भसमाधाननिसङ्गनिभृता इव ।<br>
कच्चिन्न ते त्वां मुष्णन्ति धूर्ताः श्रीसरसीबकाः ॥ १८९ ॥<br>
कच्चिदाखुखुरोत्खातभुक्तबीजेव मेदिनी ।<br>
सुषिरीक्रियते चौरैर्नाधिकारिगणैस्तव ॥ १९० ॥<br>
ललभावदनाम्भोजविभ्रमभ्रमरावली ।<br>
कच्चिन्न सक्ता दृष्टिस्ते नान्यकार्याणि पश्यति ॥ १९१ ॥<br>
कच्चिदाकर्ण्य सुलभं लोभं परिभवास्पदम् ।<br>
केवलं त्यक्तसत्कार्यैः कदर्यैः सह पश्यसि ॥ १९२ ॥<br>
कच्चित्प्रजाः प्रजानाथ नोग्रदण्डेन बाधसे ।<br>
शरणं नास्ति लोकेषु परित्राता निहन्ति चेत् ॥ १९३ ॥<br>
कच्चिदधर्ममर्यादामुत्क्रम्यार्थान्समीहसे ।<br>
धनं धनं कदर्याणां धर्मस्तु महतां धनम् ॥ १९४ ॥<br>
मूढव्यसनकारिण्यो विकारिण्यः सविभ्रमाः ।<br>
चिरं परिचिताः कस्य वेश्या इव विभूतयः ॥ १९५ ॥<br>
श्रियो धर्मविरोधिन्यो धर्माः संपद्विनाशनाः ।<br>
धर्मार्थोत्सादिनः कामा न भवन्ति महात्मनाम् ॥ १९६ ॥<br>
दानं प्रजापरित्राणं यजनं धर्मरञ्जनम् ।<br>
राज्यकल्पद्रुमस्यैता विपुलाः फलसंपदः ॥ १९७ ॥<br>
ब्राह्मणेषु परा भक्तिः प्रभुशक्तेर्विभूषणम् ।<br>
सा हि धर्मार्थकामानां राज्ञां रक्षामहौषधम् ॥ १९८ ॥<br>
इति कच्चित्कम् ॥ ५ ॥</p>
<hr>
<p>श्रुत्वेति वचनं भ्रातुर्भरतो विगतस्पृहः ।<br>
उवाच धर्महीनस्य न मे राज्यस्य कारणम् ॥ १९९ ॥<br>
अहो बतातिपापस्य दृढता कियती मम ।<br>
यस्त्वामेवंविधं दृष्ट्वा दुःसहं वक्तुमुद्यतः ॥ २०० ॥<br>
अयोध्यां स्वयमभ्येत्य भज राज्यं क्रमागतम् ।<br>
स ते यातः पिता स्वर्गं धर्ममार्गनिरर्गलम् ॥ २०१ ॥<br>
अहो निन्द्यतरं जन्म मम किल्बिषकारिणः ।<br>
योऽहं नरेन्द्रनिधने त्वत्प्रवासे च कारणम् ॥ २०२ ॥<br>
आर्य त्वयि वनं याते शोकाग्निमिव शोणितम् ।<br>
वसन्व्यसुरभूद्भूमौ त्वामेव विलपन्नृपः ॥ २०३ ॥<br>
निधनेन धराभर्तुरयोध्या न विराजते ।<br>
सुमेरुशृङ्गभङ्गेन दारितेव वसुंधरा ॥ २०४ ॥<br>
गतेऽनन्तगुणे राज्ञि स्वर्गं मज्जति मेदिनी ।<br>
भोगेन्द्रविपुले दोष्णि यद्यार्येण न धार्यते ॥ २०५ ॥<br>
अधुना क्रियतामार्य वत्सलस्य पितुः क्रिया ।<br>
प्रियपाणिच्युतं वारि वाञ्छन्ति पितरोऽधिकम् ॥ २०६ ॥<br>
श्रुत्वेति वज्रसंपातदुःसहं राघवो वचः ।<br>
पपात पादप इव क्षतः कूलंकर्जलैः ॥ २०७ ॥<br>
स लब्धसंज्ञः शनकैरुवाचाकुलितः शुचा ।<br>
हा नाथ क्व नु यातोऽसि त्यक्त्वासान्देहि नो वचः ॥ २०८ ॥<br>
अस्मदर्थपरित्यक्तजीवितस्याधुना तव ।<br>
ददातु नाम रामस्ते निःसंज्ञः कथमञ्जलिम् ॥ २०९ ॥<br>
हा कीर्तिनिर्झरगिरे गुरो गुणमहोदधे ।<br>
द्रक्ष्यामि ते क्व नु मुखं प्रियं श्रोष्यामि वा वचः ॥ २१० ॥<br>
स पिता तव सौमित्त्रे वैदेहि श्वशुरस्तव ।<br>
महीनाथो गतः स्वर्गमनाथाः सर्वथा वयम् ॥ २११ ॥</p>
<hr>
<p>रामायणमञ्जरी । ९७</p>
<p>इति प्रलापमुखरे रामेऽपि धृतिसागरे ।<br>
सावेगं रुरुधुः सर्वे प्रसरद्वाष्पनिर्झराः ॥ २१२ ॥<br>
ततो रामं समाश्वास्य सुमन्त्रः सानुजं शनैः ।<br>
निनाय जाह्नवीकूलं पितुर्दातुं जलाञ्जलिम् ॥ २१३ ॥<br>
बदरेङ्गुदिपिण्याकं तत्र दर्भेषु राघवः ।<br>
निक्षिप्योवाच निःश्वस्य ध्यायञ्जलभृताञ्जलिः ॥ २१४ ॥<br>
इदं ते वन्यमशनं प्रसीद पृथिवीपते ।<br>
एतदर्हाः खलु वयमेतेनैव यजामहे ॥ २१५ ॥ ॥<br>
एवं ब्रुवाणः काकुत्स्थः सानुजो विहितोदकः ।<br>
गत्वाश्रमं शुचाक्रान्तो हा तातेति वदन्मुहुः ॥ २१६ ॥<br>
रुदतां राजपुत्राणां तत्र तेषां महास्वनम् ।<br>
समाकर्ण्याययुः सर्वे पौरमुख्याः ससैनिकाः ॥ २१७ ॥<br>
यथोचितेन विधिना राघवेणाभिनन्दिताः ।<br>
निजोचितेषु देशेषु सर्वे ते समुपाविशन् ॥ २१८ ॥<br>
अथाययुर्वशिष्ठेन सहिता राममातरः ।<br>
पश्यन्त्यो राघवप्रीत्या राघवाध्युषितं वनम् ॥ २१९ ॥<br>
तत्र भागीरथीतीरे रामेण विहितं पितुः ।<br>
बदरेङ्गुदिपिण्याकं दृष्ट्वा ताः शुशुचुर्भृशम् ॥ २२० ॥<br>
जननीजनमालोक्य वसिष्ठं चाप्युपागतम् ।<br>
प्रणनाम निजं नाम रामः स्वयमुदाहरत् ॥ २२१ ॥<br>
ततस्तं चरणालीनजटामण्डलमाकुलाः ।<br>
जनन्यः पाणिकमलैर्ललाटे जगृहुर्मुहुः ॥ २२२ ॥<br>
दृष्ट्वा शशाङ्कवदनां सीतां वल्कलधारिणीम् ।<br>
क्षणं मुमोह कौसल्या सुमित्त्रा धृतविग्रहा ॥ २२३ ॥<br>
तेषां दुःखकथासक्तचेतसां साश्रुचक्षुषाम् ।<br>
अवश्यायकणोद्वाष्पा प्रययौ यामिनी शनैः ॥ २२४ ॥</p>
<p>१. &lsquo;न्ना&rsquo; शा०. २. &lsquo;तैरे&rsquo; शा०.</p>
<p>प्रातः समुपविष्टेऽथ वशिष्ठप्रमुखैः सह ।<br>
रामे सभार्ये भरते वक्तुकामे पुरःस्थिते ॥ २२५ ॥<br>
किं वक्ष्यतीति निःशब्दे सोत्कण्ठे स्तिमिते जने ।<br>
निवातनिस्तरङ्गस्य जलधेरुपमां दधे ॥ २२६ ॥<br>
उवाच भीरुर्गम्भीरजलधिध्वानधीरया ।<br>
गिरा गुरुजनानम्रो भ्रातरं भरतः शनैः ॥ २२७ ॥<br>
नेयमार्यस्य पुरतो मम वक्तुं प्रगल्भता ।<br>
सहजप्रणयस्यायमुत्सेको भक्तिसंभवः ॥ २२८ ॥<br>
यशःशेषे नरपतौ निःशेषगुणमण्डने ।<br>
अशेषेयं वसुमती वोढारं त्वां समीहते ॥ २२९ ॥<br>
स ददौ यदि मे राज्यं राजा योषिद्वशीकृतः ।<br>
तत्कथं स्वस्थमनसो ममापि मतिविप्लवः ॥ २३० ॥<br>
तव क्रमागतं राज्यं का स्पृहा राम मादृशाम् ।<br>
कथं न स्कन्धमाधत्ते दिक्कुञ्जरपदे मृगः ॥ २३१ ॥<br>
सत्यं त्वत्पादसेवैव राज्यं विरजसो मम ।<br>
न राज्यं प्राप्तुमर्होऽहं सोमं शूद्र इवाध्वरे ॥ २३२ ॥<br>
लोकप्रदीपे कालेन शान्ते तस्मिन्महीपतौ ।<br>
आर्य प्रजाः प्रतीक्ष्यन्ते सूर्यस्येव तवोदयम् ॥ २३३ ॥<br>
राज्यं परित्यक्तं त्वया तातस्य शासनात् ।<br>
मयोपनीतं दासेन तदिदं प्रतिगृह्यताम् ॥ २३४ ॥<br>
प्रसीद पालय विभो नाथहीनां महीमिमाम् ।<br>
विपदं विस्मरत्येष जनो राजवियोगजाम् ॥ २३५ ॥<br>
भरतेनेत्यभिहिते समस्तजनसंमते ।<br>
रामः सत्यसुधां दन्तत्विषा वर्षन्निवाभ्यधात् ॥ २३६ ॥<br>
संचयानां क्षयोऽवश्यं निपातोऽवश्यमुन्नतेः ।<br>
सङ्गानां विरहोऽवश्यमवश्यं मृत्युरायुषः ॥ २३७ ॥</p>
<hr>
<p>रामायणमञ्जरी । ९९</p>
<p>धनं विभूतयो योगाः प्रीतयः प्रियसंगमाः ।<br>
आयूंषि च पतन्त्येव क्षयचक्रे शरीरिणाम् ॥ २३८ ॥<br>
स्वभाव एष भावानां यदभावातिपातिनः ।<br>
आयुषश्च स्वभावोऽयं सर्वथा यद्विपद्यते ॥ २३९ ॥<br>
न मे कश्चिदुपायोऽस्ति शक्तिः संक्षयदीक्षिता ।<br>
अधो विधीयते येन कालस्याग्नेरिवोद्गतिः ॥ २४० ॥<br>
तस्यास्य तव चासक्तं ममान्येषामथात्मनः ।<br>
क्षयं सर्वात्मना ज्ञात्वा सन्तः स्वस्थवदास्थिताः ॥ २४१ ॥<br>
अभावावधयो भावा निधनावधि जीवितम् ।<br>
अविवेकस्त्वनवधिर्येनायं जायते भ्रमः ॥ २४२ ॥<br>
धर्मोपदिष्टेन पथा यातः स सुकृती दिवम् ।<br>
न नः शोच्यः पिता यस्य यशःपुण्यमिवाक्षयः ॥ २४३ ॥<br>
मया तु शासनं तस्य न त्याज्यं सत्यवर्तिना ।<br>
को हि सत्यधनो नाम सत्यमेव समुत्सृजेत् ॥ २४४ ॥<br>
राघवेणेत्यभिहिते सत्यपारं तितीर्षुणा ।<br>
उवाच साश्रुनयनः शोकान्तो भरतस्तथा ॥ २४५ ॥<br>
आर्य प्रसीद पापस्य ममाविज्ञातपातिनः ।<br>
मां समुद्धर कैकेय्या क्षिप्तं किल्बिषकर्दमे ॥ २४६ ॥<br>
ईप्सितं शासनं कार्यं गुरोरिति जनश्रुतिः ।<br>
प्राणत्यागप्रमाणं तु नेष्टं ते गमनं पितुः ॥ २४७ ॥<br>
कुटिलोऽयमसत्सेव्यः पन्थास्तव तपस्विना ।<br>
जनत्राणप्रणयिनी यदियं क्षत्त्रसंततिः ॥ २४८ ॥<br>
अथ चेद्धेतुनिर्बन्धः प्रजानामेव पातकैः ।<br>
अरण्ये विवृतास्येव तदहं त्वामनुव्रतः ॥ २४९ ॥<br>
इति ब्रुवाणमसकृद्भरतं दृढनिश्चयम् ।<br>
अपूजयञ्जनाः सर्वे कैकेय्याद्याश्च मातरः ॥ २५० ॥</p>
<hr>
<p>१. &lsquo;भो शा०. २. &lsquo;व&rsquo; शा०.३. &lsquo;र्त्तो&rsquo; शा०. ४. &lsquo;त्वद्ग&rsquo; शा०. ५. &lsquo;चराम्ये&rsquo;
शा०.</p>
<p>तमब्रवीत्सत्यसंधो रामः काममलुप्तधीः ।<br>
उचितं भाषसे भ्रातः श्रुतस्याभिजनस्य च ॥ २५१ ॥<br>
किं तु राजा गुरुर्वृद्धः सत्यपाशवशीकृतः ।<br>
पालने नियमस्यास्य प्रमाणीक्रियते मया ॥ २५२ ॥<br>
यथाहं शासनात्तस्य त्यक्त्वा राज्यं वने स्थितः ।<br>
तथा त्वयापि कर्तव्यं राज्यं भ्रातर्ममाज्ञया ॥ २५३ ॥<br>
वरप्रदानसत्येन वृद्धस्य पृथिवीपतेः ।<br>
अस्मद्वात्सल्यमात्रेण मा कृथाः सत्यविप्लवम् ॥ २५४ ॥<br>
भज राज्यं क्रमायातं प्रजानामेव भूतये ।<br>
क्रियतां सत्यसाहाय्यं परलोकगतौ पितुः ॥ २५५ ॥<br>
एतदर्थं समीहन्ते पितरो बहुपुत्रताम् ।<br>
यद्येकोऽपि गयां गत्वा तिमिरात्तारयिष्यति ॥ २५६ ॥<br>
सत्यं रक्ष पितुः पुत्र सत्यं सत्ययशोनिधेः ।<br>
सत्यं तीर्थतपोदानयज्ञेभ्योऽपि विशिष्यते ॥ २५७ ॥<br>
इति रामस्य वदतो व्यथिते भरते पुनः ।<br>
शल्यविद्ध इवावाप्ते मर्मणि क्षिप्रमूढताम् ॥ २५८ ॥<br>
प्रजानां हितमाशंसं जाबालिरवदन्मुनिः ।<br>
प्रतिज्ञापाशनिर्बन्धं रामस्य च्छेत्तुमुद्यतः ॥ २५९ ॥<br>
अहो नु भ्रमते नूनं परतन्त्रस्य ते मतिः ।<br>
शुष्कक्रियावासनया सूक्ष्ममर्थं न पश्यसि ॥ २६० ॥<br>
जन्मोपकरणं माता जन्मोपकरणं पिता ।<br>
प्रीतिमात्रोपकरणं सुहृत्स्वजनबान्धवाः ॥ २६१ ॥<br>
ममायमहमस्येति संबन्धोऽयं निरर्थकः ।<br>
आत्मैव सुखदुःखानां भोक्ता नान्यः शरीरिणाम् ॥ २६२ ॥<br>
संसारवर्त्म पान्थानामनिशं परिसर्पताम् ।<br>
देहिनां पितरो नाम जन्ममात्रप्रतिस्रुवः ॥ २६३ ॥</p>
<hr>
<p>कथं दशरथस्यान्ते राज्यं त्यजसि निःसुखः ।<br>
तव तस्य च संबन्धो नेदानीं भिन्नवर्त्मनोः ॥ २६४ ॥<br>
अस्मिन्नल्पसुखे नित्यं बहुदुःखे च जीविते ।<br>
सुखलेशं समादाय वर्तते कुशलः किल ॥ २६५ ॥<br>
धनाशौचशरीराणि निघृष्यन्ते यथा यथा ।<br>
तथा तथा भृशं तेभ्यो दुःखमेव प्रजायते ॥ २६६ ॥<br>
यथा कण्टकशाखादि त्यज्यते पुष्पिताद्वनात् ।<br>
धर्मपुष्पार्थिना तद्वत्संत्याज्यः क्लेशविस्तरः ॥ २६७ ॥<br>
धर्मस्कन्धः प्रवृद्धोऽयं कुटिलो ह्यतिकर्कशः ।<br>
सन्तस्तस्मिन्न सज्जन्ति हेलया तत्फलेप्सवः ॥ २६८ ॥<br>
धर्मतन्त्रमविज्ञाय निर्बन्धादात्मपीडया ।<br>
पाठमात्ररता एव न मूर्खाः सुखभागिनः ॥ २६९ ॥<br>
बहुदानसुखे राज्ये जनत्राणमहाफले ।<br>
वाङ्मात्रसंयमैः कस्माद्विमुखोऽसि महामते ॥ २७० ॥<br>
समन्युर्लक्ष्यते कस्मान्न मयोक्तोऽसि नास्तिकम् ।<br>
धर्मं भजन्ते कुशला विवेश्य गुरुलाघवम् ॥ २७१ ॥<br>
इति जाबालिवचनं निशम्य रघुनन्दनः ।<br>
उवाचान्तर्लसत्कोपो मुनिगौरवयन्त्रितः ॥ २७२ ॥<br>
भगवन्नतिवात्सल्यादस्माकं स्निग्धचक्षुषा<br>
उपपत्येव घटितं केवलं भवतोदितम् ॥ २७३ ॥<br>
सत्यच्युतेनाशुचिना किं मनुष्येण कारणम् ।<br>
पात्रेणेवास्तदीपेन कायेनेव गतासुना ॥ २७४ ॥<br>
पुंसः सत्यविहीनस्य सत्त्वभ्रष्टस्य किं श्रिया ।<br>
अन्यस्य चन्द्रकान्त्येव मालयेव गतायुषः ॥ २७५ ॥<br>
राजा चेद्धर्ममर्यादां लोभादुत्क्रम्य वर्तते ।<br>
उन्मूलोपप्लवेनैताः सर्वथा निहताः प्रजाः ॥ २७६ ॥</p>
<hr>
<p>वैराग्यमिव वृद्धानामौचित्यं महतामिव ।<br>
शुचिशीलमिवार्याणां सत्यं राज्ञां विभूषणम् ॥ २७७ ॥<br>
न लोभात्सत्यमुद्द्रष्टुं भगवन्नहमुत्सहे ।<br>
प्राप्ता अपि विनश्यन्ति सत्यहीनस्य संपदः ॥ २७८ ॥<br>
तरङ्गभङ्गुरा भोगाः कार्पण्यमलिनं धनम् ।<br>
कल्पान्तस्थायि धवलं यशः सत्यं च देहिनाम् ॥ २७९ ॥<br>
कृतास्पदानि निम्नेषु न तिष्ठन्त्युन्नते क्वचित् ।<br>
अव्ययप्रलयान्त्येव सलिलानि धनानि च ॥ २८० ॥<br>
सन्तः संतोषविशदा व्रजन्तः सत्यवर्त्मना ।<br>
धनैरधमसंधार्यैर्विदार्यन्ते न धीधनाः ॥ २८१ ॥<br>
राज्यं विरजसामेव शोभते सत्यवादिनाम् ।<br>
असत्यपङ्कमलिना विभूतिः कोपयुज्यते ॥ २८२ ॥<br>
इति ब्रुवाणमसकृद्वसिष्ठस्तपसां निधिः ।<br>
उवाच रामं वात्सल्यादिक्ष्वाकूणां परायणम् ॥ २८३ ॥<br>
प्रजाहितार्थमुचितं राम जाबालिनोदितम् ।<br>
न हि जानाति धर्मस्य गतिमेष सनातनीम् ॥ २८४ ॥<br>
मनुवंशक्रमायातं त्याज्यं राज्यं निजं न ते ।<br>
रघूणां ज्येष्ठभागिन्यः सर्वदैव विभूतयः ॥ २८५ ॥<br>
कुलाचारं समुत्सृज्य न स्थितिं हातुमर्हसि ।<br>
जन्म प्रजापरित्राणपरतन्त्रं हि भूभुजाम् ॥ २८६ ॥<br>
वेदाचारव्रता विप्राः सन्तः सच्चरितव्रताः ।<br>
कुरु मे वचनं राम जनन्याश्च कुलोचितम् ॥ २८७ ॥<br>
न हि मां पितुराचार्यमवमन्तुमिहार्हसि ।<br>
वसिष्ठस्येति वचनं रामो दृढविनिश्चयः ॥ २८८ ॥<br>
निशम्य सत्यं न त्याज्यं मयेत्यूचे पुनः पुनः ।<br>
ततो जगाद भरतः सुमन्त्रं व्यथितेन्द्रियः ॥ २८९ ॥</p>
<hr>
<p>कुशैः कल्पय मे शय्यां तपसार्यः प्रसीदति ।<br>
निराहारो निरालम्बस्त्यक्तकर्मा निराश्रयः ॥ २९० ॥<br>
भवाम्येष वने मौनी यावदार्यः प्रसीदति ।<br>
अथ वा भजताभार्यो राज्यं ज्येष्ठक्रमागतम् ॥ २९१ ॥<br>
अहं तु पालयाम्यस्य वनवासव्रतं स्वयम् ।<br>
सुमन्त्रमभिधायेति रामवक्रविलोकिनम् ॥ २९२ ॥<br>
कुशैरास्तरणं भूमौ चकार भरतः स्वयम् ।<br>
तमुवाचाग्रजो भ्राता न तवैतत्कुलोचितम् ॥ २९३ ॥<br>
ब्राह्मणो हि दहत्येव प्रायः शय्याश्रितो जगत् ।<br>
गच्छ मद्वचसा वत्स पाहि धर्मरतः प्रजाः ॥ २९४ ॥<br>
मा भवन्तु कथाशेषा रघूणां कुलसंपदः ।<br>
रामस्येति वचः श्रुत्वा भरतस्य च निश्चितम् ॥ २९५ ॥<br>
भरतप्रेरिताः सर्वे पौरा रामं ययाचिरे ।<br>
ततो भाविकथाभिज्ञविमलज्ञानलोचनाः ॥ २९६ ॥<br>
ऊचुर्मुनीन्द्रा भरतं रामं मा दुर्ग्रहं कृथाः ।<br>
रामः सत्यप्रतिज्ञोऽस्तु राज्यं च भजतां भवान् ॥ २९७ ॥<br>
सत्यव्रतपरिभ्रष्टा क्व दृष्टा रघुसंततिः ।<br>
इत्युक्ते मुनिगन्धर्वसिद्धकिंनरचारणैः ॥ २९८ ॥<br>
बभूव भरतः क्षिप्रं वज्रेणेव समाहतः ।<br>
सोऽपतत्पादयोर्भ्रातुः प्रसीदेति पुनः पुनः ॥ २९९ ॥<br>
वात्सल्यस्याश्रुभिः कुर्वन्नभिषेकक्रिया इव ।<br>
रामस्तमङ्कमारोप्य बभाषे यशसां निधिः ॥ ३०० ॥<br>
त्वत्स्नेहादप्यहं वत्स न सत्यं त्यक्तुमुत्सहे ।<br>
त्वं तु सत्येन महता कुलधर्मेण चामुना ॥ ३०१ ॥<br>
सप्तार्णवप्रणयिनीं शक्तः पालयितुं महीम् ।<br>
गच्छ मद्वचसायोध्यां वैक्लव्यं मा वृथा कृथाः ॥ ३०२ ॥</p>
<hr>
<p>राघवेणेत्यभिहिते वशिष्ठः पुनरभ्यधात् ।<br>
कुलं कर्म च संकीर्ण न येषां दोषशीकरैः ।<br>
न तेषां जायते जातु कृच्छ्रेऽप्यनुचिता मतिः ॥ ३०३ ॥<br>
न लोभादनुरागाद्वा भर्यादां रघुनन्दनः ।<br>
महायशो भिनत्त्येष वेलामिव महोदधिः ॥ ३०४ ॥<br>
भरत भ्रातुरादाय पादुके पालय प्रजाः ।<br>
दैवतं सर्वकार्येषु देह्यस्मै राम पादुके ॥ ३०९ ॥<br>
इत्युक्ते मुनिना भ्रातुः समादाय स पादुके ।<br>
जननीभिः सह प्रायात्सानुगो भरतः शनैः ॥ ३०१ ॥<br>
इति पादुकादानम् ॥ ६ ॥<br>
पूज्यमानो मुनिगणैरौचित्यगुणगौरवात् ।<br>
स जाह्नवीं समुत्तीर्य पुरीं प्राप्य त्रिभिर्दिनैः ॥ ३०७ ॥<br>
स दृष्ट्वा निर्जनां दूरादयोध्यां विधुताशयः ।<br>
उवाच सारथिं गुप्तनिःश्वासग्लपिताधरः ॥ ३०८ ॥<br>
अहो नु निरलंकारा नववैधव्यधूसरा ।<br>
इयं तातस्य नगरी शोकाक्रान्ता न शोमते ॥ ३०९ ॥<br>
लक्ष्मीविलासनलिनी सेयमानन्दकौमुदी ।<br>
वियोगास्पदतां दूरं तस्यैव स्वेच्छया विधेः ॥ ३१० ॥<br>
कार्पण्यमलिनीव श्रीरसत्यमलिनीव वाक् ।<br>
पुरीयं दृश्यते शून्या मात्सर्यमलिनेव धीः ॥ ३११ ॥<br>
विभूतिर्व्यसनेनेव दैन्येनेवाभिमानिता ।<br>
प्रीतिरप्रणयेनेव शोकेनेयं समाहिता ॥ ३१२ ॥<br>
अत्र विस्रम्भनिभृतामन्ये वन्यमृगद्विपाः ।<br>
स्वजातिदर्शनप्रीतिं लभन्ते चित्रवेश्मसु ॥ ३१३ ॥<br>
निर्भग्नलम्बमानाब्जा ह्रियेवाधोमुखी स्थिता ।<br>
कम्पते केलिसरसी वनमातङ्गदूषिता ॥ ३१४ ॥</p>
<hr>
<p>अलक्तकार्द्रललनाचरणाङ्कासु भूमिषु ।<br>
दृश्यते व्याघ्रपदवी सिक्ता हरिणशोणितैः ॥ ३१५ ॥ .<br>
प्रत्यग्राग्रखुरोद्धूतकीर्णकुट्टिमचूर्णकात् ।<br>
भित्त्याग्रविवरात्सर्पाः कृष्यन्ते वनबर्हिभिः ॥ ३१६ ॥<br>
नाट्यवेश्मनिषण्णानां सिंहानां गलगर्जितैः ।<br>
क्रियते घोरगम्भीरमुरजास्फालनभ्रमः ॥ ३१७ ॥<br>
हेमरत्नगवाक्षेषु तन्तुजालवितानके ।<br>
तूर्णनाभैर्विरचिते शेरते धनरेणवः ॥ ३१८ ॥<br>
दृष्ट्वा बिम्बितमात्मानं कुपितैर्वनवारणैः ।<br>
दन्ताघातस्फुलिङ्गाङ्काः क्रियन्ते मणिभित्तयः ॥ ३१९ ॥<br>
रामप्रवासपिशुनां नृपहीनामिमां पुरीम् ।<br>
द्रष्टुं विषादजननीं जननीमिव नोत्सहे ॥ ३२० ॥<br>
नन्दिग्रामे करोम्येष राघवागमनावधि ।<br>
भूभारचिन्ता हृदये मौलौ मूर्ध्नि च पादुके ॥ ३२१ ॥<br>
अभिधायेत्ययोध्यायां निधाय जननीजनम् ।<br>
मुनीनां संमतं प्रायान्नन्दिग्रामं स सानुजः ॥ ३२२ ॥<br>
जटी वल्कलभृत्तत्र ब्रह्मचारी फलाशनः ।<br>
उवाह वसुधां वीरः पूजयनरामपादुके ॥ ३२३ ॥<br>
सिंहासने स विन्यस्य मणिकाञ्चनपादुके ।<br>
सततं सकलास्थाने सिषेवे छत्त्रचामरैः ॥ ३२४ ॥<br>
इति भरतव्रतग्रहणम् ॥ ७ ॥<br>
अथ रामोऽपि संचिन्त्य चिरं लक्ष्मणमब्रवीत् ।<br>
भुक्तं वनमिदं त्यक्त्वा गच्छामः काननान्तरम् ॥ ३२५ ॥<br>
विमलत्वाद्वनस्यास्य संचारापिशिताशिनाम् ।<br>
शनकैर्मुनयः सर्वे वनमन्यमितो गताः ॥ ३२६ ॥<br>
इदं च भरतानीकं मदस्यन्दनवाजिभिः ।</p>
<hr>
<p>मृदितं तच्छकृन्मूत्रपरिक्लिन्नतृणं वनम् ॥ ३२७ ॥<br>
उक्त्वेति सीतानुगतो रामः सौमित्त्रिणा सह ।<br>
पवित्रचरितस्यात्रेर्जगामाश्रममश्रमः ॥ ३२८ ॥<br>
इति भरतपर्व ॥ ८ ॥<br>
तत्र तं तेजसां राशिमृषिं विरचिताञ्जलिः । .<br>
प्रणनाम कृतातिथ्यस्तेन स्निग्धाभिभाषितः ॥ ३२९ ॥<br>
पत्नीं पतिव्रतां तस्य वृद्धसिद्धनमस्कृताम् ।<br>
अनसूयां गिरा पत्युर्ववन्दे जनकात्मजा ॥ ३३० ॥<br>
दशवर्षसहस्राणि यया तीर्थे कृतं तपः ।<br>
फलमूलान्यनावृष्ट्यां जह्नुकन्यां च यासृजत् ॥ ३३१ ॥<br>
दशरात्रायतां रात्रिं चक्रे देवहिताय या ।<br>
तां प्रणम्य व्रतक्षामां जराशुभ्रशिरोरुहाम् ॥ ३३२ ॥<br>
पुण्यां पुण्यार्जितामत्रेर्मूर्तामिव तपःश्रियम् ।<br>
जहर्ष जानकी तस्याश्चरित्रेऽभ्यधिकादरा ॥ ३३३ ॥<br>
अनसूया जगादाथ प्रणतां तां पुरःस्थिताम् ।<br>
शीलव्रतपताकेव कम्पमाना जरावशात् ॥ ३३४ ॥<br>
दिष्ट्या पुत्रि त्वया प्राप्तं सतीव्रतपवित्रितम् ।<br>
सद्यशस्त्रिदशश्लाघ्यं वने पत्युः सपर्यया ॥ ३३५ ॥<br>
नातः परतरं किंचित्कुलस्त्रीणां परं व्रतम् ।<br>
यत्सदा भक्तिपूतेन मनसा भर्तृसेवनम् ॥ ३३६ ॥<br>
संमुखं निहताः शूरा ज्ञाननिष्ठास्तपस्विनः ।<br>
प्रयान्ति परमं धाम भर्तृभक्ता हि योषितः ॥ ३३७ ॥<br>
प्रजानां दैवतं राजा पितरौ दैवतं सताम् ।<br>
विप्राणां दैवतं वह्निर्नारीणां दैवतं प्रतिः ॥ ३३८ ॥<br>
इयं सुधामयी कान्तिरिदं लीलामयं वचः ।<br>
भर्तृभक्तिप्रणयिना शीलेन तव शोभते ॥ ३३९ ॥</p>
<hr>
<p>गौरीव चन्द्रचूडस्य रोहिणीवामृतत्विषः ।<br>
संमता ह्यसि रामस्य कमला श्रीपतेरिव ॥ ३४० ॥<br>
सुरार्हमपरिम्लानं माल्यं वस्त्रविभूषणम् ।<br>
दिव्यं विलेपनं चेदं गृहाणाश्लिष्टरूपदम् ॥ ३४१ ॥<br>
इत्युक्त्वास्यै ददौ दिव्यं माल्याम्बरविभूषणम् ।<br>
प्रणता प्रीतिदायं च प्रतिजग्राह जानकी ॥ ३४२ ॥<br>
विस्रम्भप्रीतिवात्सल्यान्मुनिपत्न्याथ जानकी ।<br>
पृष्टा जन्मकथामूचे सुधामधुरवादिनी ॥ ३४३ ॥<br>
पुरा जनकभूपालो मेनकां नाककामिनीम् ।<br>
दृष्ट्वा तत्संगमे पुत्रलाभाय विदधे मतिम् ॥ ३४४ ॥<br>
जाते मनोरथे तस्य वागुवाचाशरीरिणी ।<br>
अयोनिजमपत्यं ते भविष्यत्यचिरादिति ॥ ३४५ ॥<br>
ततः क्रतुक्रियारम्भे विपुले तस्य भूपतेः ।<br>
हेमलाङ्गलकृष्टायाः संजाताहं सुता भुवः ॥ ३४६ ॥<br>
कालेन वर्धमानायां मयि पित्रा स्वयंवरः ।<br>
धनुरारोपणपणः कल्पितो नृपसंगमे ॥ ३४७ ॥<br>
अशक्तास्ते नृपा रुद्रचापारोपणकर्मणि ।<br>
मयि शौर्याभिमाने च ययुर्भग्नमनोरथाः ॥ ३४८ ॥<br>
ततो यदृच्छयाप्तेन धनुषो भङ्गकारिणा ।<br>
प्राप्ताहमार्यपुत्रेण सेवासौभाग्यभागिनी ॥ ३४९ ॥<br>
मुनिपली निशम्यैतत्प्रीत्या प्रोवाच जानकीम् ।<br>
मधुरं ते वचः पुत्रि न तृप्तिं विदयाति मे ॥ ३५० ॥<br>
आसन्नेयं शशिमुखी चन्द्रिका रुचिराम्बरा ।<br>
तारांशुहारा त्वमिव श्यामा कुमुदहासिनी ॥ ३५१ ॥<br>
गम्यतामन्तिकं पत्युरित्युक्त्वा विरराम सा ।<br>
सीतापि प्रेयसः पार्श्वं जगाम प्रणिपत्य ताम् ॥ ३५२ ॥</p>
<hr>
<p>विलोक्य राघवः सीतां भूषितां दिव्यभूषणैः ।<br>
रत्नकल्लोलशबलां पीयूषलहरीमिव ॥ ३५३ ॥<br>
पीताम्बरवतीं पुण्यरेणुव्याप्तां लतामिव ।<br>
विस्मयौत्सुक्यहर्षाणां वश्यतां तुल्यमाययौ ॥ ३५४ ॥<br>
इत्यत्रिदर्शनम् ॥ ९ ॥<br>
ततः प्रातः प्रणम्यात्रिं हृष्टो रामस्तदाज्ञया ।<br>
विवेश दण्डकारण्यं सानुजो दयितासखः ॥ ३५५ ॥<br>
मुनिभिर्विहितातिथ्यो भूपातिशयविस्मितैः ।<br>
उवाच वासवसमः स तत्र त्रिदिवोपमे ॥ ३५६ ॥<br>
तमूचुर्मुनयो ज्ञात्वा रामं विश्रुतविक्रमम् ।<br>
त्वद्वीर्यगुप्तमधुना निर्विघ्नं तात नस्तपः ॥ ३५७ ॥<br>
वर्णाश्रमाणां गुरवस्तपस्त्राणात्तपस्विनाम् ।<br>
त्वद्विधाः पृथिवीपाल हेलया फलभागिनः ॥ ३५८ ॥<br>
इत्युक्त्वा मुनिभिः प्रीत्या पूजितो रघुनन्दनः ।<br>
स्थित्वा तत्र निशामेकां वनं प्रातर्व्यगाहत ॥ ३५९ ॥<br>
स वीरः सह जानक्या व्रजन्धन्वी सलक्ष्मणः ।<br>
ददर्श कज्जलश्यामं निशीथमिव राक्षसम् ॥ ३६० ॥<br>
व्याजृम्भि पिङ्गलश्मश्रुप्रभापरिकराननम् ।<br>
खद्योतापूर्णपर्यन्तगुहागेहमिवाचलम् ॥ ३६१ ॥<br>
मलिनेनातिमहता घनशोणितवर्षिणा ।<br>
निजेन पातकेनेव संवीतं गजचर्मणा ॥ ३६२ ॥<br>
दीप्तशीलिशिखाप्रान्तप्रोतकेसरिकुञ्जरम् ।<br>
अकालप्रलयारम्भमिव भूतभयंकरम् ॥ ३६३ ॥<br>
नासापुटकुटीनिर्यन्निःश्वासप्रलयानिलैः ।<br>
कुर्वाणं फुल्लसालानां कम्पातङ्ककदर्थनाम् ॥ ३६४ ॥<br>
तं वीक्ष्य चकिता सीता लोलैरालोकितैर्दिशाम् ।<br>
चकार हरिणीनेत्रवर्गसर्गमिवासकृत् ॥ ३६५ ॥</p>
<p>सा भयोद्भ्रान्तनयनभ्रमद्भमरविभ्रमा ।<br>
लतेव मारुतावर्तवलिता पतिमैक्षत ॥ ३६६ ॥<br>
राक्षसोऽपि भृशं क्रुद्धः शब्देनापूरयन्दिशः ।<br>
दोर्भ्यामादाय वैदेहीं राघवाभिमुखोऽवदत् ॥ ३६७ ॥<br>
धन्विनौ जटिलौ चित्रं विपरीतव्रतौ युवाम् ।<br>
भक्ष्यौ मे विधिनादिष्टौ स्त्रीसहायौ प्रमादिनौ ॥ ३६८ ॥<br>
दुर्बला मुनयो यत्र दुर्जया यत्र राक्षसाः ।<br>
लज्जैव योषितो यत्र धनुषश्च परिग्रहः ॥ ३६९ ॥<br>
इयं ते ललिता योषिन्मुनिमानसहारिणी ।<br>
प्रमत्तस्येव राजश्रीः प्रसह्य ह्रियते मया ॥ ३७० ॥<br>
राक्षसोऽहं विराधाख्यो विराधितजगत्त्रयः ।<br>
विश्रुतो मुनिमांसादः काननेऽस्मिन्कृतास्पदः ॥ ३७१ ॥<br>
इति संरम्भसावेगं ब्रुवाणे पिशिताशने ।<br>
उवाच लक्ष्मणं रामः प्रियापरिभवार्दितः ॥ ३७२ ॥<br>
सुता जनकराजस्य विवृद्धान्तःपुरे सती ।<br>
पश्य लक्ष्मण मे पत्नी कृष्यते घोररक्षसा ॥ ३७३ ॥<br>
इति भ्रातुर्वचः श्रुत्वा सौमित्रिः प्रत्यभाषत ।<br>
संरम्भः कोऽयमार्यस्य दासे तव पुरः स्थिते ॥ ३७४ ॥<br>
शरान्कोपाङ्कुराकारानित्युक्त्वाप्राहिणोत्खरान् ।<br>
ये भित्त्वा राक्षसं घोरं रक्ताङ्का विविशुः क्षितिम् ॥ ३७५ ॥<br>
विराधोऽप्यधिकं क्रुद्धः शूलं कालानलोल्बणम् ।<br>
लक्ष्मणोरसि चिक्षेप रामस्तच्चाकरोद्द्विधा ॥ ३७६ ॥ .<br>
शराभ्यां राक्षसं भित्त्वा शूलं शूलं दिवौकसाम् ।<br>
तृतीयेनास्य चिच्छेद हृदि जीवितबन्धनम् ॥ ३७७ ॥<br>
स बाणभिन्नहृदयः पतन्भुवि निशाचरः ।<br>
जगाद रुधिरोद्गारवदनो गद्गदाक्षरः ॥ ३७८ ॥</p>
<hr>
<p>शतह्रदाया जातोऽहं विराधो नाम राक्षसः ।<br>
वीर त्वयाद्य निहतः शापान्मुक्तस्तमोमयात् ॥ ३७९ ॥<br>
पुराहं तुम्बुरुर्नाम गन्धर्वो विभवोन्मदः ।<br>
रम्भासक्तः कुबेरेण शप्तस्तदभिलाषिणा ॥ ३८० ॥<br>
त्वत्तो वधावधिः शापः स चायं क्षपितो मया ।<br>
स्वस्ति तेऽस्तु व्रजाम्येष त्रिदिवं त्वत्प्रसादतः ॥ ३८१ ॥<br>
अवटे क्षिप मे कार्य संस्कारो ह्येष रक्षसाम् ।<br>
शरभङ्गमितो गत्वा पश्य श्रेयःपदं मुनिम् ॥ ३८२ ॥<br>
इतो योजनमुत्क्रम्य सार्धं तस्याश्रमस्थितिः ।<br>
इत्युक्त्वा लक्ष्मणाक्षिप्तशरीरः स दिवं ययौ ॥ ३८३ ॥<br>
इति विराधवधः ॥ १० ॥<br>
हत्वा विराधं काकुत्स्थः परिष्वज्य च वल्लभाम् ।<br>
लक्ष्मणानुगतो वीरः शरभङ्गाश्रमं ययौ ॥ ३८४ ॥<br>
अस्मिन्नवसरे-शक्रः स्यन्दनेनाग्निवर्चसा ।<br>
शरभङ्गं समभ्येत्य बभाषे त्रिदशैः सह ॥ ३८५ ॥<br>
भगवन्पूततपसस्तव स्वाधीनतां गताः ।<br>
सर्वे सुकृतिनां लोका ब्रह्मणः पदमाप्नुहि ॥ ३८६ ॥<br>
इत्युक्त्वा राममायान्तं दूरादालोक्य सानुजम् ।<br>
सहस्रनेत्रस्त्रिदशानुद्धर्षविवशोऽवदत् ॥ ३८७ ॥<br>
अनेन सुमहत्कार्यं सुरकार्यं यशस्विना ।<br>
संपूर्णकृत्यं कालेन द्रक्ष्याम्येनमकिल्बिषम् ॥ ३८८ ॥<br>
इत्युक्त्वा मुनिमामन्त्र्य देवैः सह शचीपतिः ।<br>
दिवमाचक्रमे कुर्वन्प्रभाप्रावरणा दिशः ॥ ३८९ ॥<br>
रामोऽपि सानुगं दूरात्प्रयान्तं वीक्ष्य वज्रिणम् ।<br>
प्रणनाम समभ्येत्य शरभङ्गं कृताञ्जलिः ॥ ३९० ॥<br>
प्रस्थितो ब्रह्मसदनं गन्तुं सोऽपि महामुनिः ।<br>
प्रणयात्कर्तुमातिथ्यं राघवाय व्यलम्बत ॥ ३९१ ॥</p>
<p>सोऽब्रवीत्तपसा राम मया लोकाः सनातनाः ।<br>
संप्राप्तास्तान्गृहाण त्वं पूज्यत्वात्सर्वमर्हसि ॥ ३९२ ॥<br>
इत्युक्ते मुनिना रामो बभाषे विनयानतः ।<br>
दर्शनं भवतामेव ब्रह्मधाम्नोऽधिकं मम ॥ ३९३ ॥<br>
किं तपोभिरपर्यन्तैः किं यज्ञैर्बहुडम्बरैः ।<br>
किं वा जलभृतैस्तीर्थैर्दर्शने त्वादृशां सति ॥ ३९४ ॥<br>
निजपुण्यार्जितांल्लोकान्गमिष्यामि कृतोचितः ।<br>
उक्त्वेत्यपूजयत्तस्य विश्वकारुण्यपुण्यताम् ॥ ३९५ ॥<br>
सुतीक्ष्णस्याश्रमे राम मुनेर्वासस्तवोचितः ।<br>
शरभङ्गो निगद्येति विग्रहं त्यक्तुमुद्ययौ ॥ ३९६ ॥<br>
सप्तधातुमयं देहं सर्पनिर्मोकवन्मुनिः ।<br>
त्यक्त्वाग्नौ पावकाकारः कुमारः समपद्यत ॥ ३९७ ॥<br>
ततः स दिवमाक्रम्य परं शक्रपुरःसरः ।<br>
ब्रह्मधाम ययौ धात्रा विहितस्वागतः स्वयम् ॥ ३९८ ॥<br>
इति शरभङ्गदर्शनम् ॥ ११ ॥<br>
शरभङ्गे गते व्योम्ना तदाश्रमनिवासिनः ।<br>
मुनयोऽभ्याययुः सर्वे रामं सत्यपराक्रमम् ॥ ३९९ ॥<br>
वैखानसा निराहारा वालखिल्या मरीचिषाः ।<br>
अश्मकुण्ठाः पयोभक्षा मृगाजगरगोव्रताः ॥ ४०० ॥<br>
दन्तोलूखलिनो व्योमनिलयाः पवनाशिनः ।<br>
सततं सलिले मग्ना नग्नाः स्थण्डिलशायिनः ॥ ४०१ ॥<br>
पञ्चातपा निरालम्बा वृक्षशाखाग्रलम्बिनः ।<br>
अदृश्या धूमपाः पादाङ्गुष्ठाधाराः फलाशिनः ॥ ४०२ ॥<br>
&lsquo;तमूचुर्विनयानभ्रं तमभ्येत्य तपस्विनः ।<br>
चण्डांशुमालाः कपिलाः कुर्वाणास्तेजसा दिशः ॥ ४०३ ॥</p>
<hr>
<p>एते त्वां मुनयो धन्यं तपोरक्षापरिक्षमम् ।<br>
वर्णाश्रमगुरुं वीरं पश्यन्ति गुणगौरवात् ॥ ४०४ ॥<br>
दातॄणां यज्ञशीलानां यतीनां तीर्थसेविनाम् ।<br>
रक्षणात्क्षितिपाः सत्यं फलषड्भागभागिनः ॥ ४०५ ॥<br>
अरक्षमाणाः क्ष्मापाला ब्राह्मणा ब्रह्मवर्जिताः ।<br>
धनिनो दानहीनाश्च भुवो भाराय केवलम् ॥ ४०६ ॥<br>
अल्पावशेषतां नीता वनेऽस्मिन्राक्षसैर्वयम् ।<br>
तपःक्षयभयात्तेषु शापोऽस्माभिर्न चोज्झितः ॥ ४०७ ॥<br>
राक्षसान्क्षपय क्षिप्रं मुनिसंक्षयदीक्षितान् ।<br>
वयं त्वामधुना वीर शरण्यं शरणं गताः ॥ ४०८ ॥<br>
इति श्रुत्वा मुनिगिरं राघवो रचिताञ्जलिः ।<br>
उवाच सत्त्वधवलं दन्तांशुविशदं वचः ॥ ४०९ ॥<br>
भवन्त एव लोकेषु शरण्याः शरणार्थिनाम् ।<br>
किं त्वाज्ञासंविभागे वः पात्रं पुण्यवतां वरः ॥ ४१० ॥<br>
एषोऽहं भवतामर्थे सज्जः कण्टकशोधने ।<br>
स्वयं मे निश्चयो ह्येष शासनानुग्रहोऽधिकः ॥ ४११ ॥<br>
इत्युक्त्वा तान्समामन्त्र्य सुतीक्ष्णस्याश्रमं मुनेः ।<br>
जगाम रामः कामस्य रम्यं धाम शमस्य च ॥ ४१२ ॥<br>
इति तापसाभयदानम् ॥ १२ ॥<br>
सुतीक्ष्णं तीक्ष्णतपसां तीक्ष्णांशुमिव तेजसाम् ।<br>
निधिं प्रणम्य काकुत्स्थः स्थितिं भेजे तदाज्ञया ॥ ४१३ ॥<br>
तत्र तेन कृतातिथ्यः सुखं नीत्वा विभावरीम् ।<br>
प्रातश्चचार रम्यासु तत्तपोवनभूमिषु ॥ ४१४ ॥<br>
तं सज्जकार्मुकं दृष्ट्वा सायकेष्वधिकादरम् ।<br>
उवाच सीता संचिन्त्य राक्षसक्षयदीक्षितम् ॥ ४१५ ॥<br>
आर्यपुत्र कथं नाम यत्नेनैव निशाचराः ।<br>
मृग्यन्ते ते हि नाद्यापि निकारपदवीं श्रिताः ॥ ४१६ ॥</p>
<p>नोत्तरन्ति प्रकोपस्य पारं किल भवद्विधाः ।<br>
न यावदपराधेन सेतुर्धृतः पुरो महान् ॥ ४१७ ॥<br>
असत्यं शीलविरहः प्राणहिंसा च देहिनाम् ।<br>
प्रकृष्टं पातकं प्राहुर्न यशः कर्मदोहदम् ॥ ४१८ ॥<br>
जन्मापूर्वमसत्यं ते शीलध्वंसस्य का कथा ।<br>
सांप्रतं निर्विकारेषु हिंसा रक्षःसु नोचिता ॥ ४१९ ॥<br>
अधिज्यं ते धनुरिदं नायुद्धेन प्रशाम्यति ।<br>
अवश्यमुद्यतं शस्त्रं प्रतारयति दारुणम् ॥ ४२० ॥<br>
न्यासीकृतं मुनिः कश्चित्कृपाणं केनचित्पुरा ।<br>
ररक्ष सुचिरं हस्ते धृत्वा त्यक्तकमण्डलुः ॥ ४२१ ॥<br>
न्यासपालनकष्टेन स संत्यक्ताखिलक्रियः ।<br>
खड्गग्रहप्रसङ्गेन चक्रे मनसि शूरताम् ॥ ४२२ ॥<br>
स क्रूरतां गतः काले पुण्यान्निजपदाच्युतः ।<br>
अधिज्यं मा कृथाश्चापं नाथ रक्षस्व सांप्रतम् ॥ ४२३ ॥<br>
प्रणयादिदमुक्तोऽसि न परिज्ञानगौरवात् ।<br>
क्षन्तुमर्हसि मे नाथ स्त्रीस्वभावोदितं वचः ॥ ४२४ ॥<br>
श्रुत्वेति जानकीवाक्यं प्रहृष्टो रघुनन्दनः ।<br>
उवाच सीते जानीषे सर्वं वक्तुमनिन्दितम् ॥ ४२५ ॥<br>
रक्षोभिरभिभूतानां रक्षायै निश्चितो मया ।<br>
मुनीनां दीप्ततपसामयमाज्ञापरिग्रहः ॥ ४२६ ॥<br>
इत्युक्त्वा सानुजो रामः प्रययौ मैथिलीसखः ।<br>
पश्यन्निजयशःशुभ्रपुष्पस्मितसिता लताः ॥ ४२७ ॥<br>
स व्रजन्दिवसस्यान्ते शिथिलत्विषि भास्करे ।<br>
सयौवनायां संध्यायां ददर्श विपुलं सरः ॥ ४२८ ॥<br>
सतां वृत्तमिव स्वच्छं वनश्रीमणिदर्पणम् ।<br>
मज्जत्करिकराक्षेपक्षोभशीकरदुर्दिनम् ॥ ४२९ ॥</p>
<hr>
<p>उत्फुल्लकमलैर्व्याप्तं लोलालिशबलोदरैः ।<br>
मुखैर्मधुमदाताम्रैर्भ्रान्ताक्षैः सुदृशामिव ॥ ४३० ॥<br>
पवनान्दोलितोदारफुल्लेन्दीवरसुन्दरम् ।<br>
लीलाकटाक्षशबलं केलिवेश्म रतेरिव ॥ ४३१ ॥<br>
विलोक्य लोलकल्लोलदोलारूढसरोरुहम् ।<br>
तत्सरः सरसस्तेषां बभूव नयनोत्सवः ॥ ४३२ ॥<br>
तत्र संदेहितामोदमत्तालिकुलनिःस्वनैः ।<br>
गीतवाद्यरवं रामः शुश्राव श्रवणामृतम् ॥ ४३३ ॥<br>
किमेतदिति पृष्टोऽथ मुनिस्तेन कुतूहलात् ।<br>
उवाचेदं वचो राम दमकर्णेः पदं मुनेः ॥ ४३४ ॥<br>
स हि वाताशनः स्थाणुभूतो वर्षायुतं तपः ।<br>
तेपे बभूवुस्त्रिदशा येन प्रभ्रंशशङ्किताः ॥ ४३५ ॥<br>
विघ्नायाप्सरसः पञ्च तैर्विसृष्टास्तदाश्रमम् ।<br>
प्रययुर्यौवनोन्मत्ता मदनोन्मादभूमयः ॥ ४३६ ॥<br>
तासां विवलितापाङ्गसंगतानङ्गविभ्रमैः ।<br>
दमकर्णिर्ययौ क्षिप्रं प्रौढप्रीतिविधेयताम् ॥ ४३७ ॥<br>
महागिरिगुहास्थैर्यमपि चेतो महात्मनाम् ।<br>
पातयन्त्यप्रयत्नेन तरङ्गिण्यो वराङ्गनाः ॥ ४३८ ॥<br>
स्मरस्य यदनायत्तं रागस्वाविषयं च यत् ।<br>
तन्मुनेर्मानसं तासां केलिकार्मुकतामगात् ॥ ४३९ ॥<br>
स सुन्दरतरं कृत्वा नवं लीलामयं वयः ।<br>
ताभिस्तु सहितोऽहानि व्यगाहत महोत्सवः ॥ ४४० ॥<br>
तस्यास्मिन्सरसस्तीरे सुरनारीविलासिनः ।<br>
गीतवाद्यरसोत्सेकः सुगतः श्रूयते ध्वनिः ॥ ४४१ ॥<br>
अत्याश्चर्यमयं श्रुत्वा विस्मितो रघुनन्दनः ।<br>
चिरं तस्थौ ययुर्यावद्वने सार्धाः समा नव ॥ ४४२ ॥</p>
<p>ततः कथापरिचितं मनोरथपथोचितम् ।<br>
रामः सुतीक्ष्णनिर्दिष्टमगस्त्यस्याश्रमं ययौ ॥ ४४३ ॥<br>
इति सुतीक्ष्णाश्रमनिवासः ॥ १३ ॥<br>
स सीतासहितो गच्छन्नगस्त्याश्रमकाननम् ।<br>
उवाच लक्ष्मणं पश्य संतोषविषदा दिशः ॥ ४४४ ॥<br>
आश्रमोऽयं श्रमहरस्तस्य पुण्यात्मनो मुनेः ।<br>
नूनं यदेता जृम्भन्ते हृदयानन्दसंपदः ॥ ४४५ ॥<br>
भृङ्गाक्षमालावलयव्यग्रपल्लवपाणयः।<br>
पलाशिनो वल्कलिनो भान्त्येते मुनयो यथा ॥ ४४६ ॥<br>
प्रशान्तवैररजसां सिंहेभफणिबर्हिणाम् ।<br>
प्रेमप्रणयिनी चेष्टा निर्विकारैव दृश्यते ॥ ४४७ ॥<br>
शीलवृत्तिः शमेनेव दानेनेव दयालुता ।<br>
मुनिना दक्षिणेयं दिग्विभाति द्यौरिवेन्दुना ॥ ४४८ ॥<br>
घोराविल्वलवातापी पुरा दैत्यौ बभूवतुः ।<br>
यत्प्रतापेन सातङ्का बभूव भुवनत्रयी ॥ ४४९ ॥<br>
मायामेषाकृतिं कृत्वा सदा भ्रातरमिल्वलः ।<br>
ब्राह्मणेभ्यो वधायैव ददौ तन्मांसभोजनम् ॥ ४५० ॥<br>
तृप्तानामथ विप्राणां कुक्षिं भित्त्वातिदारुणः ।<br>
वातापी निर्ययौ क्षिप्रमित्यासीद्ब्राह्मणक्षयः ॥ ४५१ ॥<br>
कालेनाथ मुनीन्द्रोऽसौ तेनागस्त्यो निमन्त्रितः ।<br>
सिद्धं वातापिमांसेन संस्कृतं प्राप भोजनम् ॥ ४५२ ॥<br>
एहीति हर्षादाहूते भ्रात्रा भ्रातरि दानवे ।<br>
जीर्णो मयेति विहसन्नुवाचोद्गारवान्मुनिः ॥ ४५३ ॥<br>
इल्वलं भ्रातृनिधनात्क्रुद्धं क्रोधान्महामुनिः ।<br>
ददाह दुरितच्छेदाच्चक्षुषा सूर्यतेजसा ॥ ४५४ ॥</p>
<hr>
<p>तस्येदमाश्रमपदं पुण्यार्हं कुम्भजन्मनः ।<br>
विन्ध्यो यदाज्ञयाद्यापि धत्ते भूमिसमानताम् ॥ ४५५ ॥<br>
प्रणम्यो भगवानेष चुलकापीतसागरः ।<br>
इत्युक्त्वा राघवः प्रायादगस्त्यभ्रातुराश्रमम् ॥ ४५६ ॥<br>
इतील्वलोपाख्यानम् ॥ १४ ॥<br>
तं प्रणम्य ततो गत्वा प्रहृष्टो रघुनन्दनः ।<br>
अगस्त्यस्याश्रमं पुण्यं विससर्जानुजं पुनः ॥ ४५७ ॥<br>
विनयाल्लक्ष्मणेनाथ शिष्यस्यावेदितो मुनेः ।<br>
विवेश शासनात्तस्य प्रह्वो दशरथात्मजः ॥ ४५८ ॥<br>
विधिना प्रणिपत्याथ सानुजो दयितासखः ।<br>
मुनीन्द्रं तद्विनिर्दिष्टमातिथ्यं प्राप राघवः ॥ ४५९ ॥<br>
सुखोपविष्टे पुरतः काकुत्स्थे मुनिरब्रवीत् ।<br>
स्वगुणैर्गुरुतां यातः सत्कारार्होऽसि राघव ॥ ४६० ॥<br>
पूजामभ्यागतो यस्मान्नासादयति शक्तितः ।<br>
परत्र मिथ्यासाक्षीव स मांसं निजमश्नुते ॥ ४६१ ॥<br>
अतिथिर्विमुखो यस्य याति पूजां विना गृहात् ।<br>
स तस्य पापं विन्यस्य पुण्यं हृत्वा पलायते ॥ ४६२ ॥<br>
पूज्यस्त्वमस्य जगतो राजा विरजसां वरः ।<br>
गृहाण वैष्णवं चापं विहितं विश्वकर्मणा ॥ ४६३ ॥<br>
यः सर्वदितिजेन्द्राणां ययौ निधनदूतताम् ।<br>
सायकं ब्रह्मदत्तं च तूणावक्षय्यसायकौ ॥ ४६४ ॥<br>
तप्तहेमप्रभं खड्गं जयायैव ददानि ते ।<br>
अभेद्यं च तनुत्राणमिदं वज्रभृतः प्रियम् ।<br>
रथं मातलिसूतं च कार्यकालोपयोगिनम् ॥ ४६५ ॥<br>
इत्युक्त्वासौ ददौ रत्नं दीप्तं सर्वं रथं विना ।<br>
दत्त्वा पुनरुवाचेदं प्रसादविषदाशयः ॥ ४६६ ॥<br>
कच्चिद्वने न खेदो वः कच्चिन्नोत्कण्ठते मनः ।<br>
तासु राज्यतरुस्फीतफलसंभोगभूमिषु ॥ ४६७ ॥</p>
<p>बालिकेयं सखी सीता सुकुमारी सुखोचिता ।<br>
स्नात्वा त्वद्भक्तिपीयूषैर्म्लानिं नायाति कानने ॥ ४६८ ॥<br>
धन्यो जनकभूपालः साध्वी यस्येयमात्मजा ।<br>
प्रायेण न भवन्त्येव लोके सत्यव्रताः स्त्रियः ॥ ४६९ ॥<br>
विभवेष्वनुरागिण्यो विरागिण्यो विपत्सु च ।<br>
अनार्याः कृच्छ्रसंभार्याः पुरुषाणां हि योषितः ॥ ४७० ॥<br>
सुबद्धा अपि शीर्यन्ते म्लानिं यान्ति क्षणेन च ।<br>
दूरस्था एव शोभन्ते पुष्पमाला इवाङ्गनाः ॥ ४७१ ॥<br>
यासामोष्ठपुटे रागः परं मलिनता हृदि ।<br>
गुणभ्रान्त्येव मुष्णन्ति जानीते कस्तदाशयम् ॥ ४७२ ॥<br>
आसन्नदोषाश्चपलाः क्रूरकर्मपरिग्रहाः ।<br>
एता मुहूर्तरागिण्यो घोराः संध्या इव स्त्रियः ॥ ४७३ ॥<br>
इयं तु लोलाभरणा भर्तृव्रतपरायणा ।<br>
रवेः प्रभेव ते सीता न दोषासङ्गभागिनी ॥ ४७४ ॥<br>
इयं वनमही सीतापादन्यासपवित्रिता ।<br>
सेव्यतामधुना प्राप्ता त्वद्बाहुबलपालिता ॥ ४७५ ॥<br>
पुरा भार्गवशापेन देशोऽयं दण्डभूभुजा ।<br>
त्यक्तो निरुदकच्छायो बभूवातिभयंकरः ॥ ४७६ ॥<br>
योजनार्धसहस्त्रेऽस्मिन्पादे विन्ध्यस्य दक्षिणे ।<br>
पर्जन्या नैव ववृषुर्ववुश्च न समीरणाः ॥ ४७७ ॥<br>
ततोऽहं सुरकार्यार्थी संघर्षे मेरुविन्ध्ययोः ।<br>
हिमाद्रिशिखराच्छून्यां प्राप्तः श्वेतामिमां पुरीम् ॥ ४७८ ॥<br>
प्रावृट्जलदारम्भसंभावितनवाङ्कुरा ।<br>
अथेयं विहिता भूमिर्मया सर्वभयोज्झिता ॥ ४७९ ॥<br>
कालेनाथ पुनर्घोरैर्व्याप्तेयं राक्षसैर्मही ।<br>
तत्र त्वद्दोष्णि संनद्धे संरम्भो न ममोचितः ॥ ४८० ॥</p>
<hr>
<p>इत्युक्ते मुनिना रामो धन्यतामात्मनोऽवदत् ।<br>
दर्शनाभाषणैस्तस्य हर्षपूर्णाश्रयोऽभवत् ॥ ४८१ ॥<br>
इत्यगस्त्यदर्शनम् ॥ १५ ॥<br>
ततो गोदावरीतीरे रम्ये पञ्चवटीतटम् ।<br>
जगामागस्त्यनिर्दिष्टं स्थितये रघुनन्दनः ॥ ४८२ ॥<br>
स गच्छन्पथि रुद्धांशुं सपक्षमिव भूधरम् ।<br>
ददर्श तेजसां राशिर्वृद्धं गृध्रं जटायुषम् ॥ ४८३ ॥<br>
राक्षसोऽयमिति ज्ञात्वा मुनित्राणकृतक्षणः ।<br>
अभ्यद्रवद्वधायास्य रामः सौमित्त्रिणा सह ॥ ४८४ ॥<br>
सोऽब्रवीद्गृध्रराजोऽहं जटायुरिति विश्रुतः ।<br>
विस्रम्भभूरभून्मित्रं राजा दशरथो मम ॥ ४८५ ॥<br>
ज्येष्ठे प्रजासृजां सर्गे योऽभूद्दक्षः प्रजापतिः ।<br>
बभूवुः कन्यकास्तस्य भूतसंतानमातरः ॥ ४८६ ॥<br>
अदित्याद्यासु देवीषु संभूते कश्यपान्मुनेः ।<br>
सुरासुरमुखे तासु विश्वसर्गे समन्ततः ॥ ४८७ ॥<br>
असूत विनता पुत्रौ काश्यपौ तेजसां निधी ।<br>
आदित्यसूतमरुणं गरुडं च खगेश्वरम् ॥ ४८८ ॥<br>
अरुणस्यास्मि तनयः संपाती च ममाग्रजः ।<br>
युवां सख्युः क्षितिपतेर्दिष्ट्या पश्यामि पुत्रकौ ॥ ४८९ ॥<br>
इत्युक्त्वा गृध्रराजेन परिष्वक्तौ नृपात्मजौ ।<br>
ननन्दतुस्तमभ्यर्च्य दयितं सुहृदं पितुः ॥ ४९० ॥<br>
इति जटायुसमागमः ॥ १६ ॥<br>
ततो मरकतश्यामतालतालीमनोरमाम् ।<br>
रामे पञ्चवटीं प्राप्ते चक्रे सौमित्त्रिराश्रमम् ॥ ४९१ ॥<br>
तत्र प्रसन्नमधुराः स्निग्धाः पश्यन्वनस्थलीः ।<br>
उवाच रामः सौमित्त्रिं नयनानन्दनिर्भरः ॥ ४९२ ॥</p>
<p>एते गोदावरीतीरतारशीकरमारुताः ।<br>
लतावधूनां कुर्वन्ति स्फारं कामलता इव ॥ ४९३ ॥<br>
अदूरे पद्मिनी चेयं दृश्यते हंसनूपुरा ।<br>
क्रियते मधुपैर्यस्यां विलोलालकविभ्रमः ॥ ४९४ ॥<br>
एताः सिद्धवधूहस्तन्यस्तसेकोचिता लताः।<br>
तासां भजन्ते सादृश्यं संभिन्नैः स्तबकस्तनैः ॥ ४९५ ॥<br>
उत्कण्ठाकोमलं केलिगीतं किंनरयोषिताम् ।<br>
शृण्वन्ति वलितग्रीवाः स्तब्धकर्णाः कुरङ्गकाः ॥ ४९६ ॥<br>
विद्याधरीणां कोऽप्येष रतिशय्यारसो नवः ।<br>
अनिशं यान्ति मञ्जर्यो यत्पल्लवदरिद्रताम् ॥ ४९७ ॥<br>
मञ्जुगुञ्जद्विहङ्गेषु काननेषु समन्ततः ।<br>
विश्रान्ता इव दृश्यन्ते स्वान्तसंतोषसंपदः ॥ ४९८ ॥<br>
शुभ्राभ्रनिकराकारनिर्झरैः श्वेतपातिमिः ।<br>
भान्ति शीकरनीहारदुकूलिन्यो वनश्रियः ॥ ४९९ ॥<br>
वाताः ससौरभाः शीता मधुरो मधुपध्वनिः ।<br>
शस्यश्यामा मही चेति काननेऽस्मिन्महोत्सवः ॥ ५०० ॥<br>
इत्युक्त्वा पल्लवगृहे स निनाय मनोहरे ।<br>
रजनीं रजतोद्द्योतग्रहराजिविराजिताम् ॥ ५०१ ॥<br>
प्राप्तो गोदावरीं रामः ससीतः सानुजो ययौ ।<br>
कलहंसकुलक्वाणशिञ्जानरशनामिव ॥ ५०२ ॥<br>
अथातिदारुणः प्रातः खलः क्रुद्ध इव क्षुधा ।<br>
दुःसहो दिनपर्यन्तेऽचिरारक्षीब इवाधमः ॥ ५०३ ॥<br>
सुखसेव्यश्च मध्याह्ने च्युतो नीचः पदादिव ।<br>
निरुद्धाशो घनौघेन लोभेनेव दिनेश्वरः ॥ ५०४ ॥<br>
शीतादकृत्रिमोत्कम्पः सीत्काराचार्यतां गतः ।<br>
रोमोद्गमगुरुः स्त्रीणां हेमन्तः प्रत्यदृश्यत ॥ ५०५ ॥</p>
<p>दिशो हेमन्तनीहारधूसरा वीक्ष्य लक्ष्मणः ।<br>
व्योम धूमान्धकारं च जगाद रघुनन्दनम् ॥ ५०६ ॥<br>
आर्य हेमन्तसंनाहव्याप्तस्य व्योमदन्तिनः ।<br>
धत्ते तुषारनिकरः करशीकरवर्षताम् ॥ ५०७ ॥<br>
कथावशेषसौभाग्यास्तुहिनम्लानपङ्कजाः ।<br>
एता विभान्ति पद्मिन्यो जरयेव वराङ्गनाः ॥ ५०८ ॥<br>
लज्जयेव घनच्छायो दृश्यते न च दृश्यते ।<br>
शशी धूसरतां यातः कुलीन इव मानुषः ॥ ५०९ ॥<br>
धर्मराजप्रियामाशां सेवमानो दिवाकरः।<br>
शीलभ्रष्ट इव नृपः प्रयातो निष्प्रतापताम् ॥ ५१० ॥<br>
परिम्लानमुखच्छायाः सोच्छ्वासाः संततानिलैः ।<br>
याच्ञ्येव महान्तोऽपि लुब्धतां यान्ति वासराः ॥ ५११ ॥<br>
रजन्यो दीर्घतां यातास्तमसा निष्कला अपि ।<br>
दुराशा इव मुग्धानां लुब्धेषु कुटिलात्मसु ॥ ५१२ ॥<br>
क्षीणदोषः क्व यातोऽसौ कालो विपदमानसः ।<br>
इतीव दुःखिता बाष्पं दिशो वर्षन्ति धूसराः ॥ ५१३ ॥<br>
संत्यक्तपत्त्राभरणा विस्मृतस्तबकस्मृताः।<br>
मौनव्रता इवाभान्ति लताः प्रोषितषट्पदाः ॥ ५१४ ॥<br>
भुजोपधानास्वेतासु हिमशीतासु रात्रिषु ।<br>
त्वद्भक्त्या भरतः शेते दुःखेन भुवि भूपतिः ॥ ५१५ ॥<br>
यातास्त्रयोदश समा वर्षशेषत्रतोऽधुना ।<br>
मयूर इव पर्जन्यं भरतस्त्वां प्रतीक्षते ॥ ५१६ ॥<br>
लक्ष्मणेनेत्यभिहिते भरतस्नेहविक्लवः ।<br>
गोदावरीतटे स्नात्वा ययौ रामः स्वमाश्रमम् ॥ ५१७ ॥<br>
इति हेमन्तवर्णनम् ॥ १७ ॥</p>
<hr>
<p>ततः शूर्पनखा नाम राक्षसी रावणस्वसा ।<br>
रामं यदृच्छया याता ददर्श मदनद्युतिम् ॥ ५१८ ॥<br>
सिंहस्कन्धं महाबाहुं कान्तं कमललोचनम् ।<br>
शौर्यशृङ्गारयोर्योग्यमिव संकेतमन्दिरम् ॥ ५१९ ॥<br>
तं वधूसहितं दृष्ट्वा सा बभूवाभिलाषिणी ।<br>
कान्तिं रतिसनाथस्य बिभ्राणं पुष्पधन्वनः ॥ ५२० ॥<br>
सा बभाषे विरूपाक्षी रामं राजीवलोचनम् ।<br>
भेरीभैरवगम्भीरस्वरा मधुरभाषिणम् ॥ ५२१ ॥<br>
को भवान्कानने कान्तः स्त्रीसहायो धनुर्धरः ।<br>
जटी श्रीमान्न च नृपो न च रक्तो न वा मुनिः ॥ ५२२ ॥<br>
विपरीतोऽयमाचारो यद्वने स्त्रीसहायता ।<br>
वेशश्च नानुरूपोऽयं यच्चापं यच्च वल्कलम् ॥ ५२३ ॥<br>
इति पृष्टस्तया रामः स्वभावसरलाशयः ।<br>
निजजन्मकथामूचे वनवासे च कारणम् ॥ ५२४ ॥<br>
तच्छ्रुत्वा सावदत्कामबाणसंपातकातरा ।<br>
दिग्दाहमिव कुर्वाणा दृक्पातैर्बभ्रुदारुणैः ॥ ५२५ ॥<br>
अहं शूर्पनखा नाम खरदूषणयोः स्वसा ।<br>
भ्रातरो मे दशग्रीवकुम्भकर्णविभीषणाः ॥ ५२६ ॥<br>
निःसारां मन्दसंचारां निःसहामबलामिमाम् ।<br>
मानुषीं त्यज संभोगे न यस्यां निर्दयोत्सवः ॥ ५२७ ॥<br>
सेयं निर्माल्यमालेव त्यागमर्हति ते वधूः ।<br>
हेमपद्ममयीं मालामिव कण्ठे कुरुष्व माम् ॥ ५२८ ॥<br>
देशेष्वमर्त्यसेव्येषु रमस्व सहितो मया ।<br>
गुल्फरज्जुरियं योषा त्यज्यतां धीमता त्वया ॥ ५२९ ॥<br>
इति ब्रुवाणामसकृत्सस्मितो रघुनन्दनः ।<br>
तामुवाच स्थितामग्रे दृश्यां निर्दिश्य लक्ष्मणम् ॥ ५३० ॥</p>
<p>१६</p>
<p>अयं सुमुखि मे भ्राता रतिशून्य इव स्सरः ।<br>
युवाकृतदारविधिरिच्छति त्वादृशीं वधूम् ॥ ५३१ ॥<br>
राघवेणेत्यभिहिते सा सौमित्रिमभापत ।<br>
दिव्यसंभोगसुभगो भव वीर भजस्व माम् ॥ ५३२ ॥<br>
सोऽब्रवीदस्य दासोऽहमार्यस्यारण्यचारिणः ।<br>
अनेन रूपेण कथं दासपत्नी भविष्यसि ॥ ५३३ ॥<br>
आर्यस्यैवोचिता सुभ्रु भार्या सौभाग्यभागिनी ।<br>
भवती चारुसौन्दर्या विजयन्ती जगत्त्रये ॥ ५३४ ॥<br>
निशम्यैतद्गता रामं तं त्यक्त्वा लक्ष्मणोन्मुखी ।<br>
चक्रे स्मरानिलालोला सा दोलेव गतागतम् ॥ ५३५ ॥<br>
ततो वैलक्ष्यमापन्ना सुचिरात्स्मरमोहिता ।<br>
ज्ञात्वा तत्संगमे विघ्नं सीतामभ्याद्रवत्क्रुधा ॥ ५३६ ॥<br>
काली करालवदना सा सीतां हन्तुमुद्यता ।<br>
बभूवेन्दुकलालुब्धराहुच्छायानुकारिणी ॥ ५३७ ॥<br>
तामाकृष्य रुषा रामः क्षणं लक्ष्मणमब्रवीत् ।<br>
दुरन्तः परिहासोऽयं न हिंस्राः केलिभाजनम् ॥ ५३८ ॥<br>
आशीविषैः परिष्वङ्गः पिशुनैर्गुह्यमन्त्रणम् ।<br>
अवश्यं भयमादत्ते परिहासश्च दुर्जनैः ॥ ५३९ ॥<br>
वज्राशनिविनिष्पेषनिर्घोषविषमस्वनैः ।<br>
पश्यास्यास्तर्जनैरेव मैथिली मोहमागता ॥ ५४० ॥<br>
इत्युक्तो रघुनाथेन लक्ष्मणस्तु भयाकुलः ।<br>
चिच्छेद करवालेन राक्षस्याः कर्णनासिकम् ॥ ५४१ ॥<br>
जलार्द्रभेरीगम्भीरभैरवस्वरराविणी ।<br>
सदा पीतं वमन्तीव मुखेनासृग्जगाम सा ॥ ५४२ ॥</p>
<hr>
<p>नासिकारक्तसंसिक्तविस्रास्रस्रुतिनिर्झरा ।<br>
गृहं भ्रातुः खरस्यैत्य सा स्ववृत्तान्तमभ्यधात् ॥ ५४३ ॥<br>
इति शूर्पनखाविरूपणम् ॥ १८ ॥<br>
खरः खरतराकोपः स्वसुराकर्ण्य निग्रहम् ।<br>
दिदेश राघवौ हन्तुं चतुर्दश निशाचरात् ॥ ५४४ ॥<br>
वने शूर्पनखादिष्टवर्त्मना ते प्रहारिणः ।<br>
अभ्येत्य ददृशुः कान्तासखं काकुत्स्थमास्थितम् ॥ ५४५ ॥<br>
रामोऽपि राक्षसान्दृष्ट्वा पुनः शूर्पनखाग्रगान् ।<br>
आरोप्य लीलया चापं बभूव समरोन्मुखः ॥ ५४६ ॥<br>
उत्सृष्टामथ तैः कोपाद्दीप्तायुधपरम्पराम् ।<br>
विच्छेद विशिखैः क्षिप्रं राघवश्चित्रलाघवः ॥ ५४७ ॥<br>
ततश्चतुर्दश शरान्संतप्तकनकोक्षितान् ।<br>
प्राहिणोद्यैर्बभुः क्षिप्रं विद्युत्परिचिता इव ॥ ५४८ ॥<br>
ते राक्षसान्विनिर्भिद्य स्पष्टान्विकटकङ्कटान् ।<br>
विविशुर्वसुधां दीप्तास्तेषां जीवा इवोत्कटाः ॥ ५४९ ॥<br>
ततो निपतितान्वीक्ष्य छिन्नपक्षानिवाचलान् ।<br>
राक्षसान्राक्षसी भीत्या क्रन्दन्ती प्रययौ द्रुतम् ॥ ५५० ॥<br>
खरोऽपि तद्गिरा ज्ञात्वा राघवाग्निपतङ्गताम् ।<br>
यातान्निशाचरान्वीरान्संनद्धो निर्ययौ द्रुतम् ॥ ५५१ ॥<br>
चतुर्दश सहस्राणि रक्षसां भीमकर्मणाम् ।<br>
सेनाग्रे निर्ययुस्तस्य त्रिदशत्रासकारिणः ॥ ५५२ ॥<br>
स तप्तकाञ्चनरथध्वजकङ्कटकार्मुकः ।<br>
बभौ दावानलव्याप्तः संचारीव महीधरः ॥ ५५३ ॥<br>
अथ राक्षससंभारात्कम्पमाने महीतले ।<br>
दुर्निमित्तगणः प्रायाद्धोरविप्लवतुल्यताम् ॥ ५५४ ॥</p>
<hr>
<p>रक्षःसैन्यसमुद्धूतधूलिग्रस्ते नभस्तले ।<br>
विन्यस्य लक्ष्मणे सीतां रामः कवचमादधे ॥ ५५५ ॥<br>
आमुक्तहेमकवचः सज्जप्राज्यशरासनः ।<br>
सुरद्विषां पुरस्तस्थौ स धूर्जटिरिवापरः ॥ ५५६ ॥<br>
ततः क्षणेन रक्षोभिः पूरिते राघवाश्रमे ।<br>
उदभूद्धोरगम्भीरः समराम्बरदुन्दुभिः ॥ ५५७ ॥<br>
तेन शब्देन महता त्रस्ताः समृगपक्षिणः ।<br>
दुद्रुवुस्तापसास्तूर्णमपुनर्वलिताननाः ॥ ५५८ ॥<br>
ततस्ते राक्षसा दृष्ट्वा पुरतस्तेजसां निधिम् ।<br>
राघवं कान्तमत्युग्रं तस्थुश्चित्रार्पिता इव ॥ ५५९ ॥<br>
सैन्यं निश्चलमालोक्य खरः प्रोवाच दूषणम् ।<br>
किमयं ध्वजिनीसङ्गः परसैन्यं न दृश्यते ॥ ५६० ॥<br>
एतदालोक्यतां तावदित्युक्तस्तेन दूषणः ।<br>
रथेन पृथुवेगेन सैन्यमध्याद्विनिर्ययौ ॥ ५६१ ॥<br>
स दृष्ट्वा राममत्युग्रकोदण्डं स्थितमग्रतः ।<br>
चण्डांशुमिव दुर्धर्षपरिवेषं जगत्क्षये ॥ ५६२ ॥<br>
परावर्त्य रथं तूर्णमभ्येत्य खरमब्रवीत् ।<br>
एष रामः स्थितो धन्वी रक्षसां गतिविघ्नकृत् ।<br>
येनैषां स्थगितानीव चेतांसि वचनानि च ॥ ५६३ ॥<br>
श्रुत्वेति क्रोधहविषा खरो वह्निर्ज्वलन्निव ।<br>
अभ्याद्रवत्स्वयं रामं रथेन धननादिना ॥ ५६४ ॥<br>
ततः क्षपाचराः सर्वे परिवार्य समन्ततः ।<br>
अदृश्यं चक्रिरे रामं प्रदीप्तायुधवर्षिणः ॥ ५६५ ॥<br>
तस्य निर्भिद्यमानस्य घोराभिः शस्त्रवृष्टिभिः ।<br>
किंशुकाशोकसंकाशं शोणितेनाभवद्वपुः ॥ ५६६ ॥</p>
<hr>
<p>ततः शितशरासारैर्निर्यद्भिः किरणोत्करैः ।<br>
चण्डांशुरिव दुःप्रेक्ष्यः सोऽभवत्त्रिदशद्विषाम् ॥ ५६७ ॥<br>
तेषां स्फुरत्प्रभापूरैः केयूरमणिकङ्कटैः ।<br>
हेमदीप्तशिरस्त्राणां कुण्डलैर्हेममण्डितैः ॥ ५६८ ॥<br>
भुजदण्डैः सकोदण्डैः सतोमरकरैः शरैः ।<br>
मातङ्गैर्भिन्नसर्वाङ्गैश्छिन्नकायैर्महाहयैः ॥ ५६९ ॥<br>
रथैरुन्मथितैश्छिन्नैश्छत्रैर्ध्वजगजैरपि ।<br>
चकार मेदिनीं रामश्छन्नामद्भुतविक्रमः ॥ ५७० ॥<br>
प्रभग्ने रक्षसां सैन्ये दूषणो मुनिदूषणः।<br>
चकारादृश्यमभ्येत्य रामं निर्विवरैः शरैः ॥ ५७१ ॥<br>
द्रुतशस्त्रशिलावर्षैर्दूषणाश्रमनिर्भरैः ।<br>
राक्षसैश्छाद्यमानोऽसौ धैर्याद्रिर्न व्यकम्पत ॥ ५७२ ॥<br>
जघान दूषणस्यास्य रथं रामः प्रमाथिनः ।<br>
सोऽप्यस्मै प्राहिणोद्धोरं गदापरिघपट्टिशम् ॥ ५७३ ॥<br>
ततश्चकर्त भल्लाभ्यां निर्जितारिव्रजौ भुजौ ।<br>
रामो विरामः पापानां दूषणस्य सभूषणौ ॥ ५७४ ॥<br>
स पपात पृथूरस्कः कृतबाहुर्द्रुमः सृजन् ।<br>
उत्तिष्ठति पुनः किंस्विदिति कम्पमिव क्षितेः ॥ ५७५ ॥<br>
दूषणे निहते घोरकोपदीप्ताः समाययुः ।<br>
महाकपालः स्थूलाक्षः प्रमाथी चेति दानवाः ॥ ५७६ ॥<br>
ते शूलपट्टिशप्रासवर्षिणस्तेजसां निधेः ।<br>
रामस्य पुरतश्चक्रुर्मेघलीलां रवेरिव ॥ ५७७ ॥<br>
ततो राघवदोर्दण्डकृष्टकोदण्डनिर्गता ।<br>
बाणपङ्क्तिरभूत्तेषां वीथीव यमसद्मनि ॥ ५७८ ॥<br>
सायकानामथ शतैः शतानि पिशिताशिनाम् ।<br>
सहस्त्रैश्च सहस्राणि जघान रघुनन्दनः ॥ ५७९ ॥</p>
<hr>
<p>१. &lsquo;क्रूर&rsquo; ख.</p>
<p>क्षयक्षणे राक्षसास्तं प्राप्तमेकमनेकताम् ।<br>
ददृशुर्विश्वसंहारविश्वरूपमिवान्तकम् ॥ ५८० ॥<br>
ततः स्वयं समायातो योद्धुं क्रोधोद्धतं खरम् ।<br>
निवार्य त्रिशिरा नाम राक्षसो राममद्रवत् ॥ ५८१ ॥<br>
स ललाटे त्रिभिर्बाणैदीप्तैर्विव्याध राघवम् ।<br>
ये प्रभाजटिलास्तस्य हेममालातुलां ययुः ॥ ५८२ ॥<br>
ततो मनोरथमिव च्छित्त्वा तस्य रथं शरैः ।<br>
स शिरांस्यहरत्त्रीणि शिखराणि गिरेरिव ॥ ५८३ ॥<br>
हते त्रिशिरसि क्रूरे रामेणाश्चर्यकारिणा ।<br>
भग्नेषु युधि रक्षःसु स्वयमभ्याद्रवत्खरः ॥ ५८४ ॥<br>
ततः खरशरासारापूरिते भुवनोदरे ।<br>
बभूव सर्वभूतानां संहाररजनीभ्रमः ॥ ५८५ ॥<br>
रामबाणहताग्राणां तेषां राक्षसपत्त्रिणाम् ।<br>
ज्यालाभिर्विद्युदुद्दाममालाङ्कमभवन्नभः ॥ ५८६ ॥<br>
ततश्चकर्त्त रामस्य मुष्टेश्चापं खरः शरैः ।<br>
रत्नकाञ्चनचित्रं च कवचं विकचप्रभम् ॥ ५८७ ॥<br>
अथान्यं वैष्णवं चापमादाय रघुनन्दनः ।<br>
हेमप्रभापरिकरं ध्वजं चिच्छेद रक्षसः ॥ ५८८ ॥<br>
ध्वजस्य पततस्तस्य स्फुटैर्मणिकणाश्रुभिः ।<br>
रक्षःश्रीः प्ररुरोदेव नववैरिपराभवात् ॥ ५८९ ॥<br>
दीप्ते निपतिते तस्य ध्वजे साक्षादिवौजसि ।<br>
वेश्येव कृपणस्याभूद्वीर्यसाम्यात्पराङ्मुखी ॥ ५९० ॥<br>
ततः खरस्यातिखरैः शरैर्दशरथात्मजः ।<br>
दारितः प्रोन्ममाथास्य रथं सारथिकार्मुकम् ॥ ५९१ ॥<br>
स हताश्वं समुत्सृज्य स्यन्दनं शरविक्षतः ।<br>
भुवि तस्थौ गदापाणिर्निहताशेयसैनिकः ॥ ५९२ ॥</p>
<hr>
<p>१. &lsquo;त्रिशिखो&rsquo; शा०. २. &lsquo;संहारे&rsquo; शा० ३. &lsquo;मुष्टौ&rsquo; ख. ४, &lsquo;कनक&rsquo; ख.</p>
<p>विषमे वर्तमानं तं विहस्योवाच राघवः ।<br>
विभूतिस्ते क्षयं याता पापमेवाक्षयं पुनः ॥ ५९३ ॥<br>
बत वाताकुलाश्वत्थदललोलाः खलश्रियः ।<br>
शरीरशेषतां यातो यद्भवान्रक्षसां विभुः ॥ ५९४ ॥<br>
न रथो न गजो नाश्वो न मित्त्राणि न मन्त्रिणः ।<br>
न बान्धवा वा तिष्ठन्ति पर्यन्ते सुकृतादृते ॥ ५९५ ॥<br>
कानि कानि न मिन्त्राणि स्निग्धाः के के न बान्धवाः ।<br>
संपद्व्यतिकरे पुंसां के न नाम निरन्तराः ॥ ५९६ ॥<br>
स्फुरन्ति तावदैश्वर्यकुसुमप्रकराः पुनः ।<br>
सर्वसंमार्जनी यावन्नोदेति कलुषा मतिः ॥ १९७ ॥<br>
अधुना तनुशेषोऽसि क्व नु ते ते पदानुगाः ।<br>
स्वार्जितान्येव कर्माणि प्रेयान्त्येव सहायताम् ॥ ६९८ ॥<br>
यत्त्वया मुनयः पाप भक्षिताः क्षणदाचर ।<br>
तदेवाद्य पुरः सर्वं पातकं तव धावति ॥ १९९ ॥<br>
नीचानां दुःसहायानामैश्वर्यक्रूरकर्मणाम् ।<br>
स्वप्नदृष्टमिवाशेषं प्रयाति स्मृतिशेषताम् ॥ ६०० ॥<br>
धर्मद्विषः प्रवृद्धस्य दुर्वृत्तस्य प्रमादिनः ।<br>
त एते मद्भुजोत्सृष्टा गुरवो गुरवः शराः ॥ ६०१ ॥<br>
राघवेणेत्यभिहिते खरः क्रोधाकुलोऽवदत् ।<br>
प्राकृतान्राक्षसान्हत्वा मूर्ख मिथ्या प्रगल्भसे ॥ ६०२ ॥<br>
अहो मोहादहंकारक्षीबः खलु विकथ्यसे ।<br>
भवन्ति महतामेव संपदो विपदस्तथा ॥ ६०३ ॥<br>
अनया गिरिघातिन्या गदया वज्ज्रवेगया ।<br>
शिरश्चतुरजिह्वस्य तव यातु सहस्रधा ॥ ६०४ ॥<br>
इत्युक्त्वास्मै गदां घोरां प्राहिणोत्कीर्णपावकाम् ।</p>
<hr>
<p>१. विभूतयः&rsquo; शा०. २. &lsquo;प्रभुः&rsquo; ख. ३. &lsquo;गच्छन्त्यन्ते&rsquo; ख. ४. &lsquo;तवैते&rsquo;, &lsquo;एते
ते&rsquo; इति वा स्यात्.</p>
<p>तरवस्तेजसा यस्याः प्रययुर्भस्मशेषताम् ॥ ६०५ ॥<br>
तामापतन्तीं कणशः काकुत्स्थः सायकैर्व्यधात् ।<br>
असंभृतां रिपुवधे जयाशामिव रक्षसाम् ॥ ६०६ ॥<br>
इयं ते प्रत्ययस्थानं मया निर्दारिता गदा ।<br>
किमन्यद्वलसर्वस्वं यथा दर्प इवाभवत् ॥ ६०७ ॥<br>
इत्युक्त्वा राघवः क्रूरैः शरैः खरमपूरयत् ।<br>
खरोऽपि तरुमुन्मूल्य राममेवाद्रवत्क्रुधा ॥ ६०८ ॥<br>
स्रवद्रुधिरपूरस्य तस्य हस्तगतं तरुम् ।<br>
चकार रामस्तिलशो जयशेषावलम्बनम् ॥ ६०९ ॥<br>
अथ रक्तवसामोदमत्तोऽथ पिशिताशनः ।<br>
राममेवाभ्ययाद्वेगाद्राहुः सूर्यमिवोत्कटः ॥ ६१० ॥<br>
ततो घोरतरं रामः शरं वज्रधरप्रियम् ।<br>
तं ससजोर्जितबलः संक्षयायैव रक्षसः ॥ ६११ ॥<br>
निर्गन्धस्तेन सहसा निषपात निशाचरः ।<br>
अकस्मात्माप्तविभवो दुर्नयेनैव दुर्जनः ॥ ६१२ ॥<br>
हते नक्तंचरे तस्मिन्प्रहृष्टाः परमर्षयः ।<br>
अभ्येत्यापूजयन्रामं सुरसिद्धगणैः सह ॥ ६१३ ॥<br>
इति खरदूषणवधः ॥ १९ ॥<br>
ततः शूर्पनखा दृष्ट्वा रक्षसां भीमकर्मणाम् ।<br>
कृतमेकेन रामेण घोरं कदनमाहवे ॥ ६१४ ॥<br>
जगाम रावणं स्मृत्वा लङ्कामातङ्कदूषिता ।<br>
व्योम्ना महाब्धिमुत्तीर्य शोकामर्षपुरःसरा ॥ ६१५ ॥<br>
सा प्रविश्य विमानाग्रसंगतं दशकन्धरम् ।<br>
ददर्श सचिवैः क्रूरैः सेव्यमान सभातले ॥ ६१६ ॥<br>
रक्तचन्दनशोणेन लक्षितं पृथुवक्षसा ।<br>
नीलसंध्यारुणाभेन तटेनेवाञ्जनाचलम् ॥ ६१७ ॥</p>
<hr>
<p>१. &lsquo;सुसंभृता&rsquo; ख.</p>
<p>शेषभोगानुकारेण हारेण हिमवर्चसा ।<br>
स्कन्धोल्लासितकैलासनिर्झरेणेव शोभितम् ॥ ६१८॥<br>
स्वर्वधूचामराधूतकिंचित्स्रस्तसितांशुकम् ।<br>
वेलापवनपर्यस्तफेनकूटमिवाम्बुधिम् ॥ ६१९ ॥<br>
अहंकारस्य महतो वेधसेव विनिर्मितम् ।<br>
निवासभवनं भूरि भुजस्तम्भविभूषणम् ॥ ६२० ॥<br>
बभ्रुभ्रूश्मश्रुकिरणप्रदीप्ताननकाननम् ।<br>
क्षयाभ्रमिव संवर्तदहनोद्गारदारुणम् ॥ ६२१ ॥<br>
वक्त्रं स्कन्धान्तरासक्ततमःसंघट्टपाटलैः ।<br>
स्पष्टदंष्ट्रांशुपटलैः समुद्घाटितदिक्तटम् ॥ १२२ ॥<br>
मण्डितं कुण्डलैः कर्णदोलारचितताण्डवैः ।<br>
कल्पान्तमिव मार्तण्डमण्डलैर्बहुभिर्वृतम् ॥ ६२३ ॥<br>
विचित्ररत्नमुकुटैराक्षिपन्तं गिरेः प्रभाम् ।<br>
तुङ्गशृङ्गवनोत्सङ्गनृत्यश्चित्रशिखण्डिनः ॥ ६२४ ॥<br>
अभिभूतेन्दुमहसा यशसा त्रिदिवौकसाम् ।<br>
भयपुञ्जे कृतेनेव च्छत्त्रव्याजेन सेवितम् ॥ ६२५ ॥<br>
ग्रस्तलोकेश्वरैश्वर्यैरुन्मूलितसुरोत्सवैः ।<br>
आसनैरायुधैर्दीप्तं विद्युद्भिरिच तोयदम् ॥ ६२६ ॥<br>
विधत्ते जययात्रासु यस्य प्रारम्भदुन्दुभिः ।<br>
त्रस्तप्रियापरिष्वङ्गसंविभागं दिवौकसाम् ॥ ६२७ ॥<br>
यद्भयान्निभृतं भानुरुदेत्यब्जस्मितावधि ।<br>
चरन्ति च शनैर्वल्लीविलासावधयोऽनिलाः ॥ ६२८ ॥<br>
रणे विमानितारातिर्यशस्त्रैलोक्यपुष्पकम् ।<br>
यो जहार कुवेरस्य विमानाग्र्यं च पुष्पकम् ॥ ६२९ ॥</p>
<hr>
<p>१. &lsquo;शिखरेणेव&rsquo; ख. २. &lsquo;सेवितम्&rsquo; ख, शा०. ३. &lsquo;विलास&rsquo; ख. ४. &lsquo;विभूषितम्&rsquo; ख. ५.
&lsquo;संरक्त&rsquo; ख. १७</p>
<p>जयाय सर्वजगतां हुत्वा वह्नौ शिरांसि यः ।<br>
सुरासुरप्रतापाग्निग्रासशिक्षामिवाकरोत् ॥ ६३० ॥<br>
यत्सैनिककरालूनकल्पपादपपल्लवाः ।<br>
क्रन्दन्तीव भयोद्भ्रान्तैर्भमरैर्नन्दनश्रियः ॥ ६३१ ॥<br>
ऐरावणोऽपि यद्भीत्या भृङ्गानां दानवर्जितः ।<br>
कदर्य इव भृत्यानां यातो निरुपजीव्यताम् ॥ ६३२ ॥<br>
सुन्दरीं सुन्दरी नाम तक्षकस्य प्रियां प्रियाम् ।<br>
यो जहार विषाहारं तं दृष्ट्वा विरहादिव ॥ ६३३ ॥<br>
दृष्ट्वा तमूचे सोच्छ्वासा छिन्ननासा निशाचरी ।<br>
जननी दुर्निमित्तानाममङ्गलकुटुम्बिनी ॥ ६३४ ॥<br>
अहो बत दुरारोहं शृङ्गमासाद्य संपदाम् ।<br>
आसन्नदुःसहापातः प्रसुप्तो न विवुध्यसे ॥ ६३५ ॥<br>
भूपतिं विभवक्षीबमविज्ञातक्षयोदयम् ।<br>
ग्राम्यं विदग्धनारीव न संपद्भजते चिरम् ॥ ६३६ ॥<br>
कार्यकालमतिक्रान्तं सुखासक्तो न वेत्ति यः ।<br>
अक्षयाः संक्षयमुखे हुतास्तेन विभूतयः ॥ ६३७ ॥<br>
दुर्दर्शनं व्यसनिनं त्यजन्ति नृपतिं प्रजाः ।<br>
पतिं वृद्धमिवेर्ष्यालुं कामिन्यो नवयौवनाः ॥ ६३८ ॥<br>
सर्वत्रानुप्तचारस्य प्रजाकार्याण्यपश्यतः ।<br>
अन्धस्य द्यूतगोष्ठीव स्ववशा श्रीर्न भूपतेः ॥ ६३९ ॥<br>
कवीनां प्रतिभा चक्षुः शास्त्रं चक्षुर्विपश्चिताम् ।<br>
ज्ञानं चक्षुर्महर्षीणां चराश्चक्षुर्महीभृताम् ॥ ६४० ॥<br>
क्लीबो यथा गृहाचारं न वेत्ति गृहिणीजितः ।<br>
राष्ट्रवृत्तिं न जानीते रतिवश्यस्तथा नृपः ॥ ६४१ ॥<br>
अहो बत परां कोटिमारूढोऽसि प्रमादिनः ।<br>
विभवस्तव विभ्रष्टो दीर्यते यशसा सह ॥ ६४२ ॥</p>
<p>कथं नाम न जानीषे घोरं व्यसनमागतम् ।<br>
आसन्नक्रकचाग्रेण लूनेयं श्रीलता तव ॥ ६४३ ॥<br>
राक्षसाः खरमुख्यास्ते रामेण रणशालिना ।<br>
नीताः सर्वे जनस्थाने दयिता बाष्पशेषताम् ॥ ६४४ ॥<br>
अनुद्योगहतारम्भा यरवेयं प्रभविष्णुता ।<br>
प्रयान्ति प्रसभं तस्य तेजांसि च यशांसि च ॥ ६४५ ॥<br>
मदमन्थरसंचारा विलासालसदृष्टयः ।<br>
दीपा इव न पश्यन्ति नृपाः स्वमपि विग्रहम् ॥ ६४६ ॥<br>
लोकपालान्समुत्पाट्य प्राप्य त्रैलोक्यधीरताम् ।<br>
चित्रं हतान्मनुष्येण नानुजान्वेत्सि सानुगः ॥ ६४७ ॥<br>
अल्पप्रदो बहुक्रोधः कृतवैरो निरुद्यमः ।<br>
प्राप्नोत्यवज्ञां नृपतिर्वेश्यारागीव निर्धनः ॥ ६४८ ॥<br>
छिनत्त्येवायसं शस्त्रमद्रव्यं विषयं विषम् ।<br>
नीचावसानप्रभवो मन्युर्मर्माणि मानिनाम् ॥ ६४९ ॥<br>
जितक्रोधस्य वीरस्य बन्दीकृतसुरस्त्रियः ।<br>
तवाप्यभग्नमानस्य मानुषेण पराभवः ॥ ६५० ॥<br>
लक्ष्मणेन सह भ्रात्रा रामो दशरथात्मजः ।<br>
रक्षसां दण्डकारण्ये मन्ये कालः समुत्थितः ॥ ६५१ ॥<br>
सीता नाम वरारोहा दृष्टा तस्य मया वधूः ।<br>
सोऽपि यद्वदनेनेन्दुः प्रयातः पुनरुक्तताम् ॥ ६५२ ॥<br>
सा कान्तिरपरिम्लाना ते गुणा गणनोचिताः ।<br>
नवं च तद्वपुस्तस्याः स्त्रीणामपि विलोभनम् ॥ ६५३ ॥<br>
त्वदर्थं हर्तुमिच्छामि यावत्तां चारुलोचनाम् ।<br>
रामानुजादयं तावन्मया प्राप्तः पराभवः ॥ ६५४ ॥<br>
इति रावणतर्जनम् ॥ २० ॥<br>
इति शूर्पनखावाक्यमाकर्ण्य दशकंधरः ।<br>
भ्रूभङ्गैर्दशभिः कुर्वन्कम्पलोला दिशो दश ॥ ६५५ ॥</p>
<p>कोऽयं रामः कथं रामः किंधर्मः किंपराक्रमः ।<br>
इति कोपाकुलालापनिर्घोषैः पूरयन्सभाम् ॥ ६५६ ॥<br>
जन्म कर्म च रामस्य श्रुत्वा स्वस्रा निवेदितम् ।<br>
विषादामर्षसंघर्षस्वेदार्द्रवदनः श्वसन् ॥ ६५७ ॥<br>
ध्यात्वा मुहूर्तमाकम्पवक्त्रव्यावर्तिकुण्डलः ।<br>
विसृज्य सचिवान्सर्वान्रथशालां ययौ स्वयम् ॥ ६५८ ॥<br>
स तत्र मेघनिर्घोषैः पिशाचचदनैः स्वरैः ।<br>
युक्तं समारुह्य रथं क्षणाद्व्योम व्यगाहत ॥ ६५९ ॥<br>
स व्रजन्रोषदीप्तोऽपि सीतामेव व्यचिन्तयत् ।<br>
मृत्युस्थानेऽपि मूर्खाणां करोति मदनः पदम् ॥ ६६० ॥<br>
रथेन हेमदीप्तेन व्रजतस्तस्य खे वपुः ।<br>
बभौ कनककूटस्य नीलाद्रेरिव सर्वतः ॥ ६६१ ॥<br>
स मन्दमारुतान्दोलिचन्दनागुरुपल्लवे ।<br>
तमालतालहिन्तालश्यामले जलधेस्तटे ॥ ६६२ ॥<br>
ददर्श दिव्यं न्यग्रोधं सुचन्द्रं नाम विश्रुतम् ।<br>
शतयोजनदीर्घाभिर्हेमशाखाभिरुज्ज्वलम् ॥ ६६३ ॥<br>
तस्य शाखाग्रदेशेषु वालखिल्या मरीचिषाः ।<br>
वैखानसाश्च मुनयश्चरन्ति विपुलं तपः ॥ ६६४ ॥<br>
अमृताहरणे यस्मिन्नादाय गजकच्छपौ ।<br>
तार्क्ष्यः कनकशैलाभः शाखायां समुपाविशत् ॥ ६६५ ॥<br>
चरणाक्रान्तिभग्नां तां शाखां मुनिजनावृताम् ।<br>
तद्रक्षायै समादाय ययौ व्योम्ना खगेश्वरः ॥ ६६६ ॥<br>
निषादविषयं हत्वा तया विपुलविग्रहः ।<br>
गत्वा जहार पीयूषं निर्जितत्रिदिवेश्वरम् ॥ ६६७ ॥<br>
तं दिव्यं तरुमारुह्य ददर्श दशकंधरः ।<br>
पारेसमुद्रमुन्निद्रतरुरम्यं तपोवनम् ॥ ६६८ ॥</p>
<hr>
<p>१. &lsquo;रूपः&rsquo; शा०. २. &lsquo;क्रोध&rsquo; शा०. ३. विचिन्तयन्&rsquo; शा०. ४. &lsquo;नीलाभ्रै&rsquo; शा०.</p>
<p>अचिरात्संस्थितं तत्र कृष्णाजिनजटाधरम् ।<br>
पुराणसचिवं प्राप मारीचं रजनीचरम् ॥ ६६९ ॥<br>
पूजितस्तेन विनयात्तमुवाच दशाननः ।<br>
कुर्वन्निगरिगुहागर्भं गर्जत्पर्जन्यविभ्रमम् ॥ ६७० ॥<br>
सचिवो धीमतां धुर्यः कार्याणां प्रथमा गतिः ।<br>
भवानेव सदास्माकं श्रीरक्षापरिखाचलः ॥ ६७१ ॥<br>
अभग्नप्रणयो नित्यं त्रैलोक्यविजयोत्सवे ।<br>
त्वद्बुद्धिविभवः पूर्वं पश्चान्मम पराक्रमः ॥ ६७२ ॥<br>
तुल्यं द्वावेव मे यातौ जगज्जयसहायताम् ।<br>
मन्त्रश्च मायागम्भीरः खड्गव्यग्रश्च मे भुजः ॥ ६७३ ॥<br>
ममायं श्रूयतामद्य यदपूर्वः पराभवः ।<br>
लज्जन्ते यत्कथामात्रे मन्मुखानि परस्परम् ॥ ६७४ ॥<br>
भ्रातरो मे महाशूरा जन्मस्थाने धृताः पुरा ।<br>
खरमुख्या हतास्तेऽद्य मनुष्येण पदातिना ॥ ६७५ ॥<br>
चतुर्दश सहस्राणि रक्षसां क्रूरकर्मणाम् ।<br>
हतानि मम रामेण भगिनी च विरूपिता ॥ ६७६ ॥<br>
कान्ता तस्यास्ति दयिता सीतानाम सितस्मिता ।<br>
लावण्यबिन्दवो यस्याः पुपुषुः कमलेन्दवः ॥ ६७७ ॥<br>
मायामृगतनुं कृत्वा तां पुरो रत्नविग्रहम् ।<br>
हत्वा सलक्ष्मणं रामं हन्तुमिच्छामि तामहम् ॥ ६७८ ॥<br>
ततस्तया स रहितः क्रियाहीन इव द्विजः ।<br>
लुप्तशक्तिर्मम परं सुखच्छेद्यो भविष्यति ॥ ६७९ ॥<br>
श्रुत्वेति वक्रं मारीचः क्षपाचरपतेर्वचः ।<br>
तमूचे त्रासशुष्कास्यः कम्पमानः कृताञ्जलिः ॥ ६८० ॥<br>
बत लङ्कापते कोऽयं जातस्ते मतिविप्लवः ।<br>
अन्तं यास्यति यो मन्ये विभवस्य कुलस्य च ॥ ६८१ ॥</p>
<hr>
<p>१. &lsquo;जन्मापूर्वः&rsquo; शा०.</p>
<p>धूर्ताः प्रियं वदन्त्येव मूर्खाः शृण्वन्ति च प्रियम् ।<br>
न वदन्ति न शृण्वन्ति सर्वथा साधवोऽप्रियम् ॥ ६८२ ॥<br>
ऐश्वर्यपद्ममधुपा धूर्ता मधुरवादिनः ।<br>
विशन्त्येवाशयं राज्ञामवमानपराङ्मुखाः ॥ ६८३ ॥<br>
धूर्तानां मधुरा वाणी मधुरा वल्लभा यथा ।<br>
न तथेन्दुर्न मदिरा न मृगाक्षी न वल्लकी ॥ ६८४ ॥<br>
हितोपदेशविद्वेषकलुषाभिमुखी मतिः ।<br>
जनस्य जायते जातु विनाशायोद्यते विधौ ॥ ६८५ ॥<br>
अकार्यप्रणयी घोरो राज्ञां प्रायेण दुर्नयः ।<br>
महतो राज्यवृक्षस्य मूलघाती परश्वधः ॥ ६८६ ॥<br>
देहिनां नूनमासन्ने दुःसहव्यसनानले ।<br>
प्रथमं मोहधूमेन मलिनीक्रियते मतिः ॥ ६८७ ॥<br>
समदप्रमदापाङ्गभङ्गभङ्गुरविभ्रमाः ।<br>
सत्यं विभूतयो राज्ञां मतिमोहपिशाचिकाः ॥ ६८८ ॥<br>
म्लायन्ति क्षिप्रभोगेन निःसारविरसान्तराः ।<br>
वेश्या चित्रद्युतिर्माला श्रीश्च दूरमनोहरा ॥ ६८९ ॥<br>
कष्टं केनोपदिष्टस्ते दुःसहो मोहविभ्रमः ।<br>
घोरस्ते संपदां योऽयं क्षयहेतुरिवोत्थितः ॥ ६९० ॥<br>
अहो बत न जानीषे रामस्याद्भुतकर्मणः ।<br>
चारहीनः प्रमादी च यशस्त्रैलोक्यविश्रुतम् ॥ ६९१ ॥<br>
विश्वामित्रमखत्राणे स शरं प्राहिणोन्मयि ।<br>
क्षिप्तोऽहं जलधेः पारे यत्पक्षपवनैः क्षणात् ॥ ६९२ ॥<br>
कथं नु दयितां तस्य सीतामग्निशिखामिव ।<br>
शिशुदंष्ट्रामिव हरेर्मोहादादातुमिच्छसि ॥ ६९३ ॥<br>
चूडामणिमिवादाय शिरसा शासनं पितुः ।<br>
चरत्यरण्ये काकुत्स्थः क्षपयन्घोरराक्षसान् ॥ ६९४ ॥</p>
<p>दुरन्तमृत्युचरणे मैथिलीहरणे मया ।<br>
नवातङ्कहतां लङ्कां विधवामिव मा कृथाः ॥ ६९५ ॥<br>
ये मदत्यक्तमर्यादा न शृण्वन्ति हितं वचः ।<br>
तेषां मृत्युं प्रयातानां न पुनः संगमः श्रिया ॥ ६९६ ॥<br>
मुनिमांसाशनक्रूरो राक्षसाभ्यामहं सह ।<br>
कदाचिद्दण्डकारण्ये संप्राप्तो राघवाश्रमम् ॥ ६९७ ॥<br>
स मां सानुगमालोक्य मुनिरक्षाकृतक्षणः ।<br>
धनुराकृष्य दीप्ताग्नां प्राहिणोत्सायकत्रयीम् ॥ ६९८ ॥<br>
त्रस्तो जवादहं मुक्तस्तौ तु रात्रिंचरौ हतौ ।<br>
आयुःशेषे कृतान्तोऽपि नूनं याति वयस्यताम् ॥ ६९९ ॥<br>
ततः प्रभृति संन्यस्तशस्त्रोऽयं त्यक्तकिल्विषः ।<br>
त्रासात्तापसतां यातो वैराग्यं रक्षसां कुतः ॥ ७०० ॥<br>
तपोवनेऽस्मिन्पश्यामि सजटावल्कलान्भयात् ।<br>
वृक्षानपि पृथुस्कन्धान्राघवान्सशिलीमुखान् ॥ ७०१ ॥<br>
दिवि दिक्षु क्षितौ स्वप्ने सजने विजने पुनः ।<br>
सत्यं रामसहस्राणि भयात्पश्यामि तन्मयः ॥ ७०२ ॥<br>
राज्यं रात्रिश्च रामा च रागो राजाथ राशयः ।<br>
रामनामाङ्कवर्णाङ्कास्त्रासं संजनयन्ति मे ॥ ७०३ ॥<br>
त्याज्या यदि न ते लक्ष्मीर्जीवितं यदि वल्लभम् ।<br>
तन्मुञ्च रामवैरेच्छां प्रमाणं यदि मद्वचः ॥ ७०४ ॥<br>
इति नीतिमतः पथ्यं मारीचस्येति तद्वचः ।<br>
श्रुत्वा बभाषे लङ्केशः किंचिदागतविक्रियः ॥ ७०५ ॥<br>
अहो बतातिवीरस्य तवाप्यसदृशं वचः ।<br>
श्रूयते कालजीर्णं वा सर्वमेव विपर्ययात् ॥ ७०६ ॥<br>
प्रतिपक्षपदे मर्त्यस्तत्रापि नयचिन्तनम् ।<br>
किं किं लज्जार्हमस्माभिः सीतालोभेन न श्रुतम् ॥ ७०७ ॥</p>
<hr>
<p>१. &lsquo;तेषामुष्णीसहासिन्या&rsquo; ख; &lsquo;तेषामुत्रस्य यातानां शा० २. &lsquo;नामाद्यवर्णा&rsquo;
ख,</p>
<p>अधुनैवंविधं वृद्ध न वक्तव्यं त्वया वचः ।<br>
कर्तव्यमेव तु पुनर्भक्तियोगान्मयेप्सितम् ॥ ७०८ ॥<br>
यदि रामशरापातसंपाताद्भयमीक्षसे ।<br>
प्रियं कार्यमकृत्वा मे जीविताशापि ते कुतः ॥ ७०९ ॥<br>
तस्मात्कुरुष्वाभिमतं मम प्रणयिनो विभोः ।<br>
स्वामिसंमानपाथेयं धर्म्यं च निधनं सताम् ॥ ७१० ॥<br>
श्रुत्वेति दशकण्ठस्य मारीचः कठिनं वचः ।<br>
उवाच निःश्वसन्ध्यात्वा दैवस्याज्ञामकुण्ठिताम् ॥ ७११ ॥<br>
अहो बत दुरन्तोऽयं दुःसहस्तव दुर्ग्रहः ।<br>
यः शमं यास्यति व्यक्तं सहैश्वर्यसुखादिभिः ॥ ७१२ ॥<br>
प्रत्यासन्नविनाशानां हितविद्वेषकारिणाम् ।<br>
आतुराणामिवापथ्ये प्रायेणाभ्यधिका रुचिः ॥ ७१३ ॥<br>
स्वच्छन्दकारिणो धातुः शासनान्न्यायवर्त्मनः ।<br>
भ्रष्टं कः क्षमते धर्तुं श्वभ्रादिव महागजम् ॥ ७१४ ॥<br>
सुचिराद्बत शत्रूणां फलितस्ते मनोरथः ।<br>
ऐश्वर्यतुङ्गशृङ्गाग्रात्स्वयं निपतितोऽसि यत् ॥ ७१५ ॥<br>
रामोऽभिरामचरितो विरामः शत्रुसंपदाम् ।<br>
गुणारामः कथं नाम चरामस्तस्य विप्रियम् ॥ ७१६ ॥<br>
मोहादहृदयस्यान्तर्यत्नन्यस्तं हितामृतम् ।<br>
न राहोरिव निःशेष मुहूर्तमपि तिष्ठति ॥ ७१७ ॥<br>
तस्मात्प्राणपणेनाद्य करोम्यभिमतं तव ।<br>
प्रत्युपस्थितनाशानां नाशायैव हि संगमः ॥ ७१८ ॥<br>
इतो रघुपतेर्बाणस्त्वमितो मृत्युचोदितः ।<br>
किं करोमि त्वदर्थं मेऽवरं रामाद्वधो वरः ॥ ७१९ ॥<br>
शृणु चेदं समुत्पाद्य वैरं रामेण धन्विना ।<br>
त्रिदिवे भुवि पाताले न ते स्थानं भविष्यति ॥ ७२० ॥</p>
<hr>
<p>१. &lsquo;नः प्रभोः&rsquo; क.</p>
<p>करोमीति वचः श्रुत्वा मारीचस्य दशाननः ।<br>
शतकर्ण इव क्षिप्रं कुम्भकर्णाग्रजोऽभवत् ॥ ७२१ ॥<br>
इति मारीचवाक्यम् ॥ २१ ॥<br>
ततः स्यन्दनमारोप्य मारीचं राक्षसेश्वरः ।<br>
निजव्यसनविस्तीर्णं विवेश विवशो वनम् ॥ ७२२ ॥<br>
दण्डकारण्यमासाद्य तालतालीनिरन्तरम् ।<br>
पुंनागबकुलाशोककर्णिकारवनोज्ज्वलम् ॥ ७२३ ॥<br>
निषण्णनिर्भयमृगाकीर्णकान्ततपोवनम् ।<br>
फुल्लवल्लीवितानाग्रगुञ्जन्मञ्जुकपिञ्जलम् ॥ ७२४ ॥<br>
निर्यन्निर्झरझाङ्कारश्रुतिमन्थरकुञ्जरम् ।<br>
संसर्पत्फेनपटलीदुकूलधवलापगम् ॥ ७२५ ॥<br>
संचरद्दिव्यललनाचरणाङ्कितसैकतम् ।<br>
मुनिकन्यावलिन्यग्रपुष्पनीवारपल्लवम् ॥ ७२६ ॥<br>
वराहमहिषश्यामं समेघौघमिवाम्बरम् ।<br>
साट्टहासमिव स्फारिस्फुरत्केसरिकेसरम् ॥ ७२७ ॥<br>
जटालमिव संचारिचमरीचारुचामरम् ।<br>
बहुनेत्रमिवालोलशिखण्डिकृतताण्डवम् ॥ ७२८ ॥<br>
सरोमाञ्चमिवोदञ्चन्नवशष्पमुखाङ्कुरम् ।<br>
जातस्वेदमिवोन्मीलदवश्यायपयःकणम् ॥ ७२९ ॥<br>
सनिःश्वासमिव स्फूर्जत्कुसुमामोदमारुतम् ।<br>
साकम्पमिव सावेगविहङ्गाघूर्णितद्रुमम् ॥ ७३० ॥<br>
प्रहृष्टमिच सूर्यांशुविकसन्नलिनीवनम् ।<br>
नवोन्मादमिवोत्तुङ्गप्लवङ्गवलयाकुलम् ॥ ७३१ ॥<br>
उद्वीक्ष्य कुसुमोद्भूतरेणुप्रावरणं वनम् ।<br>
ऊचे क्षपाचरपतिः मारीचं प्रणयानतः ॥ ७३२ ॥<br>
अयं स सीताललितालोकनामृतनिर्झरः ।<br>
धाम कामस्य मारीच रुचिरो राघवाश्रमः ॥ ७३३ ॥</p>
<p>१८</p>
<p>भिन्नेन्द्रनीलसच्छायनिबिडैः कदलीवनैः ।<br>
विभात्येषा शुकश्यामकञ्चुकीवाश्रमस्थली ॥ ७३४ ॥<br>
अत्र सा मन्मथमही मैथिली पृथुलोचना ।<br>
व्यक्तं वसति वैलक्ष्यकारिणी हारिणी दृशाम् ॥ ७३५ ॥<br>
अन्तर्हितो भवन्क्षिप्रं सिद्ध्यै मायामहोदधेः ।<br>
इत्युक्तो दशकण्ठेन मारीचः प्रययौ पुरः ॥ ७३६ ॥<br>
सोऽभवद्रत्नहरिणः कचस्काञ्चनमौक्तिकः ।<br>
समस्तकौतुकवासो रसो मूर्त इवाद्भुतः ॥ ७३७ ॥<br>
प्रवालशृङ्गो रत्नाभः स बभौ मौक्तिकाङ्कितः ।<br>
सफेनमणिकल्लोलः संचारीव महोदधिः ॥ ७३८ ॥<br>
रत्नान्युच्चित्य विहितः सजीवो रावणाज्ञया ।<br>
हस्तोपायनसारङ्ग इव रोहिणभूभृताम् ॥ ७३९ ॥<br>
गर्भवासे सुधाम्भोधौ संक्रान्तमणिमौक्तिकः ।<br>
च्युतोऽङ्कादिव चन्द्रस्य दशग्रीवभयान्मृगः ॥ ७४० ॥<br>
चतुरश्चारुसंचारी संचरन्नाश्रमे पुनः ।<br>
ययौ सितासिताताम्रो वनलक्ष्मीकटाक्षताम् ॥ ७४१ ॥<br>
कुसुमावचयासक्ता मैथिली तं व्यलोकयत् ।<br>
संसारवैचित्र्यकृतो विधातुरिव वर्णकम् ॥ ७४२ ॥<br>
निर्वर्ण्य तमभूत्सीता क्षिप्रमाश्चर्यनिश्चला ।<br>
वस्तु सातिशयं कस्य न मुष्णाति हठान्मनः ॥ ७४३ ॥<br>
विस्मिता राममभ्येत्य सा बभाषे सितस्मिता ।<br>
हसन्ती पुष्पवल्लीनां भृङ्गान्वदनसौरभैः ॥ ७४४ ॥<br>
आर्यपुत्र विचित्रोऽयं कनकाङ्गः कुरङ्गकः ।<br>
करोति नयनानन्दं मणिमद्विन्दुसुन्दरः ॥ ७४५ ॥<br>
आस्तीर्णमासनं कान्तमस्य चित्रेण चर्मणा ।<br>
उचितं त्वत्सनाथायाः शयनं च ममेप्सितम् ॥ ७४६ ॥</p>
<p>इति सीतावचः श्रुत्वा दृष्ट्वा हेममयं मृगम् ।<br>
उवाच रामः सौमित्त्रिं स्मितधौताधरद्युतिः ॥ ७४७ ॥<br>
पश्य लक्ष्मण चित्राङ्गः सारङ्गो रत्नभूतिभिः ।<br>
करोति त्वचि लुब्धाया जानक्याः कौतुकोत्सवम् ॥ ७४८ ॥<br>
जृम्भमाणस्य पश्यास्य पद्मरागमयीमिव ।<br>
जिह्वां दशनमुक्तालीमध्यनायकतां गताम् ॥ ७४९ ॥<br>
चतुर्भिविद्रुममयैः शृङ्गः कुटिलकोटिभिः ।<br>
कीर्णांशुभिः करोत्येष दिशः पल्लविता इव ॥ ७९० ॥<br>
एषोऽहमस्य पदवीं व्रजाम्याकृष्टकार्मुकः ।<br>
भवता त्वप्रमत्तेन रक्ष्या जनकनन्दिनी ॥ ७५१ ॥<br>
इत्युक्त्वा चापमाकृष्य रामः सारङ्गमाद्रवत् ।<br>
तूर्णं व्रजन्तं वेगेन मनोरथमिवात्मनः ॥ ७५२ ॥<br>
इति मृगदर्शनम् ॥ २२ ॥<br>
क्व दृष्टो हेमहरिणः का स्पृहा तस्य चर्मणि ।<br>
प्रायेणादीयते मोहः कर्मणा महतामपि ॥ ७५३ ॥<br>
क्वचिदन्तर्हितं क्षिप्रं क्वचित्प्रकटविग्रहः ।<br>
मेघपुञ्जावृते व्योम्नि शशीव स ययौ मृगः ॥ ७५४ ॥<br>
जगाम रामस्तेनाशु कृष्टो विस्मयकारिणा ।<br>
चित्रमायाप्रसङ्गेन संसारेणेव सक्तधीः ॥ ७५५ ॥<br>
तस्मै मुमोच काकुत्स्थः सायकं ब्रह्मनिर्मितम् ।<br>
प्राग्भिन्नहृदयो येन मृगोऽभूत्क्षणदाचरः ॥ ७५६ ॥<br>
तालमात्रं समुत्प्लुत्य स पपात शराहतः ।<br>
दंष्ट्राकरालवक्राग्रनिर्यद्रुधिरनिर्झरः ॥ ७५७ ॥<br>
मायया स समालम्ब्य रामस्य सदृशं वरम् ।<br>
हा लक्ष्मण हतोऽस्मीति चुक्रोश करुणस्वरम् ॥ ७५८ ॥</p>
<hr>
<p>१. &lsquo;भङ्गिभिः&rsquo; शा०. २. &lsquo;प्राप्य&rsquo; ख; &lsquo;मध्ये&rsquo; स्यात्.</p>
<p>भ्रातुराक्रन्दनं श्रुत्वा लक्ष्मणो नूनमेष्यति ।<br>
रावणस्तद्विरहितामवाप्स्यति स: मैथिलीम् ॥ ७५९ ॥<br>
इति ध्यात्वा विनद्योच्चैर्लक्ष्मणेत्याकुलेन्द्रियः ।<br>
प्राणाँस्तत्याज मारीचो न च भक्तिं निजप्रभोः ॥ ७६०॥<br>
इति मारीचवधः ॥ २३ ॥<br>
रामस्तं निहतं दृष्ट्वा निशाचरमशङ्कतः ।<br>
पूर्वं कथयतिः प्रायो मनः पुंसः शुभाशुभम् ॥ ७६१ ॥<br>
अदूरान्मैथिली श्रुत्वा पत्युरार्तस्वरं सती ।<br>
रक्षःपराभवत्रस्ता तूर्णं लक्ष्मणमभ्यधात् ॥ ७६२ ॥<br>
गच्छ जानीहिः सौमित्त्रे मित्त्रं भ्रातरमागतम् ।<br>
रक्षसां बहुमायानां वीरं निपतितं मुखे ॥ ७६३ ॥<br>
स ते गुरुः सखा बन्धुः प्रियाः प्राणा बहिश्चराः ।<br>
अरण्ये निःसहायोऽस्मिन्नार्हत्यरिपराभवम् ॥ ७६४ ॥<br>
वचः श्रुत्वेति जानक्याः सौमित्त्रिर्धैर्यसागरः ।<br>
तामूचे मा कृथाः शङ्कां मिथ्यैवार्यपराक्रमे ॥ ७६५ ॥<br>
रणेष्वभिमुखस्तस्य न जातोऽद्यापि किं तु ते ।<br>
ललनासुलभं स्नेहवैक्लव्यं जृम्भतेतराम् ॥ ७६६ ॥<br>
नूनं रामं न जानीषे भर्तुर्विक्रममूर्जितम् ।<br>
त्रायस्वेति कथं भ्रातुस्तस्य वक्त्रे वचः स्फुरेत् ॥ ७६७ ॥<br>
व्रजामि कथमार्येण कृष्णसारानुकारिणा ।<br>
धृतोऽहं तव रक्षायै राक्षसा हि वहुच्छलाः ॥ ७६८ ॥<br>
लक्ष्मणेनेत्यभिहिते निशम्य जनकात्मजा ।<br>
ऊचे त्रासाद्धि दैत्यानां कोपस्य च वशं गता ॥ ७६९ ॥<br>
अभग्नविक्रमस्यापि निश्चितौ न जयाजयौ ।<br>
निगीर्णः किं न वृत्रेण देवो वज्रधरः पुरा ॥ ७७० ॥<br>
भ्रातुराक्रन्दनं श्रुत्वा कथं निःसंभ्रमो भवान् ।</p>
<p>भ्रातरः शत्रवो नूनं पुंसामेकार्थभागिनः ॥ ७७१ ॥<br>
स्वजनाद्भयमस्तीति तत्त्वज्ञाः सत्यमूचिरे ।<br>
क्षयक्षणेषु जागर्ति नः विज्ञातान्तरः परः ॥ ७७२ ॥<br>
क एवं नाम जानीते मिथ्याप्रणययन्त्रितः ।<br>
यद्भ्रातापिः प्रियो भ्रातुर्विनिपातं प्रतीक्षते ॥ ७७३ ॥<br>
व्यक्तं स्फुरति ते कापि पापादनुचिता मतिः ।<br>
जानन्नपि न जानीषे येन मां भर्तृजीविताम् ॥ ७७४ ॥<br>
श्रुत्वेति सीतावक्त्रेन्दोः कलङ्कमिव वाच्यताम् ।<br>
भीतो बभूव सौमित्त्रिर्वज्रेणेव विदारितः ॥ ७७५ ॥<br>
सोऽब्रवीत्प्राञ्जलिः सीतां मातस्त्वं दैवतं मम ।<br>
न युक्तमुत्सहे वक्तुं वाग्बाणनिहतस्त्वया ॥ ७७६ ॥<br>
दृढग्रहा अप्यबलाः पेशलाः कुटिलाशयाः ।<br>
मित्त्रभ्रातृविभेदिन्यः सर्वथा कुटिलाः स्त्रियः ॥ ७७७ ॥<br>
गुणा जनापवादान्ताः दुष्पुत्रान्ताः कुलस्त्रियः ।<br>
स्त्रीभेदान्ताः सुहृत्स्नेहा दुर्नयान्ताश्च संपदः ॥ ७७८ ॥<br>
मातस्त्वया दुरुक्तेऽस्मिन्साक्षिणो हि वनेचराः ।<br>
व्रजामि राघवं द्रष्टुं पान्तु त्वां वनदेवताः ॥ ७७९ ॥<br>
इत्युक्त्वा विमनास्तूर्णं परिम्लानाननः श्वसन् ।<br>
जगाम रामपदवीं लक्ष्मणः क्ष्मां विलोकयन् ॥ ७८० ॥<br>
इति लक्ष्मणप्रयाणम् ॥ २४ ॥<br>
अत्रान्तरे दशग्रीवे प्रविष्टे काननं स्वयम् ।<br>
भयाच्चकम्पिरे वृक्षाः प्रययौ न च मारुतः ॥ ७८१ ॥<br>
त्वङ्गत्तुङ्गतरङ्गाग्रभङ्गिन्योऽपि शनैः शनैः।<br>
तरङ्गिण्यो ययुर्भीत्या मूकसारसनूपुराः ॥ ७८२ ॥<br>
ततः पिधाय विपुलं विग्रहं दशकंधरः ।<br>
भिक्षुरूपोऽभवद्वृद्धः स्नायुशेषतनुः श्वसन् ॥ ७८३ ॥</p>
<hr>
<p>१. &lsquo;भाविनः&rsquo; क; शा०.</p>
<p>मुण्डः कमण्डलुच्छत्त्रदण्डाङ्कः श्रमकम्पितः ।<br>
योगीव ध्यानलोलाक्षः सीतामन्तर्विचिन्तयन् ॥ ७८४ ॥<br>
भुजङ्ग इव संछन्नः कुटिलस्तृणपल्लवैः ।<br>
ददर्शाभ्येत्य वैदेहीं राहुः शशिकलामिव ॥ ७८५ ॥<br>
आसीनां पर्णशालाग्रे पीतकौशीयकांशुकाम् ।<br>
लतामिवानिलोदञ्चत्पुष्पकिञ्जल्कपिञ्जराम् ॥ ७८६ ॥<br>
तामुत्फुल्लपलाशाक्षीं संवीक्ष्य नलिनाननाम् ।<br>
जगाम कामस्य वशं वशीकृतजगत्त्रयः ॥ ७८७ ॥<br>
लुलितां व्याजभीत्येव सकम्पविकलाक्षराम् ।<br>
प्रत्यग्रमदनाकारो गद्गदां गिरमादधे ॥ ७८८ ॥<br>
शृङ्गारशिक्षाकरिणी हरिणी हारिलोचना ।<br>
का त्वं लावण्यनलिनी मलिनीकृतचन्द्रिका ॥ ७८९ ॥<br>
इमौ ते कुरुतः कान्तिं करौ कमलकोमलौ ।<br>
तारुण्यपारिजातस्य नवपल्लवविभ्रमम् ॥ ७९० ॥<br>
इयं ते कान्तितटिनी हारफेनावली सिता ।<br>
चक्रवाकयुगेनेव स्तनद्वन्द्वेन भूषिता ॥ ७९१ ॥<br>
क्षयक्षीणस्य शशिनो दग्धस्य च मनोभुवः ।<br>
धात्रा त्वं निर्मिता सुभ्रु कच्चित्संजीवनौषधिः ॥ ७९२ ॥<br>
रक्ताधरदलं नेत्रभ्रमरं स्मितकेसरम् ।<br>
इदं ते भाति कान्तिश्रीनिवासकमलं मुखम् ॥ ७९३ ॥<br>
नेदमप्सरसां रूपं गन्धर्वीणां कथैव का ।<br>
दूरे विद्याधरस्त्रीणां कासि कस्य कुतोऽथ वा ॥ ७९४ ॥<br>
अस्मिन् घोतरव्यालरक्षःपक्षिगणे वने ।<br>
कथमेकैव वससि स्रस्तेवेन्दुद्युतिर्दिवः ॥ ७९५ ॥<br>
गेहे त्रैलोक्यजयिनामिदमर्हति ते वपुः ।<br>
उत्तुङ्गरत्नहर्म्याग्रशृङ्गोत्तुङ्गावतंसकम् ॥ ७९६ ॥</p>
<p>इति क्षपाचरपतेः श्रुत्वा जनकनन्दिनी ।<br>
चकारातिथ्यसत्कारं निर्व्याजमुनिगौरवात् ॥ ७९७ ॥<br>
तस्मै निजकुलं रामवृत्तान्तं च निवेद्य सा ।<br>
मद्भर्तुर्लप्स्यसे पूजां प्रतीक्षस्वेत्युवाच तम् ॥ ७९८ ॥<br>
स सीतावचनं श्रुत्वा प्रसह्य हरणोत्सुकः ।<br>
तामूचे दन्तकिरणैर्दंष्ट्रां प्रकटयन्निव ॥ ७९९ ॥<br>
अहं स विश्वविजयी वसतिः सर्वसंपदाम् ।<br>
द्रावणस्त्रिदशेन्द्रस्य रावणो लोकरावणः ॥ ८०० ॥<br>
हेमप्रकारजघना सरिन्नाथोर्मिमेखला ।<br>
रत्नांशुकवती लङ्का निःशङ्कायतनं मम ॥ ८०१ ॥<br>
अविश्रान्तोत्सवा सा श्रीस्ते भोगाश्चावियोगिनः ।<br>
त्वत्संगमेन मे यान्तु त्रैलोक्यस्पृहणीयताम् ॥ ८०२ ॥<br>
भ्रातुर्वैश्रवणस्यापि विमानं मानिनो मया ।<br>
अग्र्यमैश्वर्यवृक्षस्य पुष्पकं पुष्पकं हृतम् ॥ ८०३ ॥<br>
सुरैस्त्रैणं तृणं मन्ये न धीर्विद्याधरीषु मे ।<br>
शोचामि सुभ्रु वीक्ष्य त्वामन्यस्त्रीक्षपितं वयः ॥ ८०४ ॥<br>
धिक्सुखं त्वद्विहीनानां का विभूतिस्त्वया विना ।<br>
अकाम एव कामोऽसौ यस्य त्वं नावलम्बनम् ॥ ८०५ ॥<br>
प्रसादः क्रियते सुभ्रु विहारस्तव रोचताम् ।<br>
मया सह विशालाक्षि लङ्कोपवनभूमिषु ॥ ८०६ ॥<br>
यत्प्रसादं प्रतीक्षन्ते सुरगन्धर्वकिंनराः ।<br>
प्रणयी ते जनः सोऽयं स्वदारेषु निरादरः ॥ ८०७ ॥<br>
श्रुत्वैतत्कोपसंतप्ता वज्रपातोपमं वचः ।<br>
जगाद जानकी रूक्षं सती मानेन निर्भया ॥ ८०८ ॥<br>
अहो बतातिविषमं विषं पातुं समीहसे ।<br>
यस्वामोदेन समदः सानुगो न भविष्यसि ॥ ८०९ ॥</p>
<p>गुणरत्नसुधाम्भोधिर्नयनानन्दबान्धवः ।<br>
औचित्यस्योचितं धाम श्यामः कमललोचनः ॥ ८१० ॥<br>
विश्वरक्षामणिर्वीरः पतिर्मे धन्विनां वरः ।<br>
प्रांशुः प्राज्यभुजस्तम्भस्तम्भितारिमनोरथः ॥ ८११ ॥<br>
भगीरथ इवानल्पसर्पत्कीर्तिसुरापगः ।<br>
यस्याग्रे न प्रकाशन्ते तेजांसि च तपांसि च ॥ ८१२ ॥<br>
प्रतापधाम्नस्तस्याहं रामस्य सहचारिणी ।<br>
प्रभेव भास्वतो नित्यं निशाचरकुलाशनेः ॥ ८१३ ॥<br>
तां स्प्रष्टुमिच्छसि कथं मोहान्मां त्यक्तजीवितः ।<br>
जिह्वामिव गजारातेर्जृम्भमाणस्य जम्बुकः ॥ ८१४ ॥<br>
मोहोऽयं ते निपातो वा विपाकः कुकृतस्य वा ।<br>
ऐश्वर्यं कुलमात्मानं यत्स्वयं हन्तुमिच्छसि ॥ ८१५ ॥<br>
आसन्नदुःसहापातात्त्वत्तो व्यक्तं क्षपाचर ।<br>
संपन्मूलहताद्वृक्षाद्विहंगालीव विद्रुता ॥ ८१६ ॥<br>
रामस्य विप्रिये कस्त्वं मत्तेभस्येव गर्दभः ।<br>
शार्दूलस्येव शशकः सुपर्णस्येव वायसः ॥ ८१७ ॥<br>
इति सीतावचः श्रुत्वा सकोपो राक्षसेश्वरः ।<br>
ऊचे कन्दर्पकारुण्यात्क्रूरोऽपि मधुराक्षरम् ॥ ८१८ ॥<br>
न मामर्हसि लोलाक्षि प्रत्याख्यातुं शुचिस्मिते ।<br>
यस्याज्ञा त्रिदशाधीशशिखाशेखरशालिनी ॥ ८१९ ॥<br>
असिन्ममाननवने रुषा भ्रूभङ्गसंगते ।<br>
निपतन्ति विमानेभ्यः स्रस्तायुधधराः सुराः ॥ ८२० ॥<br>
नोप्णांशुस्तापमादत्ते मद्भयाद्भीरुमारुताः ।<br>
नोद्धतं परिसर्पन्ति विनीताः सेवका इव ॥ ८२१ ॥<br>
अस्तु त्रैलोक्यलक्ष्मीस्ते सपत्नी मत्परिग्रहात् ।<br>
त्वत्संगमसुधासिक्ता भवन्तु मम संपदः ॥ ८२२ ॥</p>
<p>अल्पायुषा मनुष्येण किं रामेण हतौजसा ।<br>
तं कञ्चुकं भुजंगीव त्यज दिव्योपभोगिनी ॥ ८२३ ॥<br>
श्रुत्वा तत्कोपताम्राक्षी कम्पिता जनकात्मजा ।<br>
आज्यप्रज्वलितेवाग्नेः शिखा प्रोवाच रावणम् ॥ ८२४ ॥<br>
विनष्टाः सर्वथा सर्वे वराकाः क्षणदाचराः ।<br>
येषां परोक्षे त्वद्दोषाद्विनाशोऽयमुपस्थितः ॥ ८२५ ॥<br>
धिगेतां गर्हितां लोके दुराचारानुजीविताम् ।<br>
यया सुप्ताः क्षयं यान्ति निर्दोषा अपि सेवकाः ॥ ८२६ ॥<br>
विमुञ्च परदारेच्छां मा गमः प्रलयं मुधा ।<br>
रामदर्शनपर्यन्तं जीवितं किं न शोचसि ॥ ८२७ ॥<br>
याते चापप्रणयितामार्यसूनोर्भुजद्रुमे ।<br>
पाप प्रयास्यसि क्षिप्रं दुर्नयख्यातिशेषताम् ॥ ८२८ ॥<br>
क्षणाद्दिक्षु निरुद्धासु रामचापच्युतैः शरैः ।<br>
मातुरप्युदरे नूनं न ते स्थानं भविष्यति ॥ ८२९ ॥<br>
विद्युद्विलासिनां व्योमि दिगन्तव्यापिनां भुवि ।<br>
सर्वथा रामबाणानां पातालेऽप्यहता गतिः ॥ ८३० ॥<br>
करिष्यत्युपदेशं ते मृत्योर्भ्रूभङ्गभङ्गुरा ।<br>
चापवल्ली रघुपतेस्त्रैलोक्योत्सेकतर्जनी ॥ ८३१ ॥<br>
अभेद्यतां वक्षसस्ते कुलिशोल्लेखलक्ष्मणः ।<br>
करिष्यन्ति हतां घोरा राघवस्य शराः खराः ॥ ८३२ ॥<br>
करपत्रशिलापाकवज्रकण्टकसंकटैः ।<br>
अवश्यमुत्खाततनू रामवाणैः प्रतुष्यसि ॥ ८३३ ॥<br>
इत्युक्तः परुषं रामपत्न्या नक्तंचरेश्वरः ।<br>
निष्पिष्य पाणिना पाणिं घोरं स्वं वपुराददे ॥ ८३४ ॥<br>
सोऽभूत्त्रिदशसंनाशकारिवक्रवनोत्कटः ।<br>
स्पष्टदंष्ट्रावटाट्टालघटाघटितदिक्तटः ॥ ८३५ ॥</p>
<hr>
<p>१. &lsquo;न तां&rsquo; शा०. १९</p>
<p>शुभ्रानविभ्रमास्तस्य ययुर्दंष्ट्रांशुसंचयाः ।<br>
व्योमाब्धिमध्यविस्फारफेनकूटाट्टहासताम् ॥ ८३६ ॥<br>
मिथःसंघट्टसंजातस्फुलिङ्गा कुण्डलावली ।<br>
वभौ तस्यार्कमालेव कल्पान्तोल्काग्निवर्धिनी ॥ ८३७ ॥<br>
रक्तमाल्याम्बरधरः प्रदीप्तविविधायुधः ।<br>
सोऽभूद्दावानलालोलः ससंध्याभ्र इवाचलः ॥ ८३८ ॥<br>
तुषारतारस्तस्योच्चैः स्फटिकस्यन्दनिर्झरः ।<br>
बभार हारः करकावृष्टिशोभां घनाकृतेः ॥ ८३९ ॥<br>
उद्ययुर्भूरिकेयूरकान्तिकन्दलिनो भुजाः ।<br>
अहंपूर्विकयेवास्य जानकीहरणोत्सुकाः ॥ ८४० ॥<br>
सोऽब्रवीत्क्षुभिताम्भोधिघोरनिर्घोपभीषणम् ।<br>
दोलालीलामिव मुहुर्भ्रूभङ्गैरादिशन्दिशाम् ॥ ८४१ ॥<br>
मूढे हितं न जानीषे तत्त्वेनाभिहितं मया ।<br>
असत्यप्रणयाः सत्यशङ्किन्यः सर्वथा स्त्रियः ॥ ८४२ ॥<br>
पश्य भ्रूक्षेपमात्रेण विश्वविप्लवकारिणा ।<br>
स्वर्गं करोमि पाताले पातालं वा सुरालये ॥ ८४३ ॥<br>
भजस्व जितमृत्युं मां त्यज मर्त्यं क्षणायुषम् ।<br>
क्लीवस्तत्याज राज्यं यः स्त्रीवाक्येन विनष्टधीः ॥ ८४४ ॥<br>
नद्यो निम्नानुसारिण्यः कदर्याभिरताः श्रियः ।<br>
नार्यो नीचानुरागिण्यो धूर्ताधीनाश्च बुद्धयः ॥ ८४५ ॥<br>
प्रायः प्रीतिर्विरूपेषु निर्गुणेष्वधमेषु च ।<br>
बालानामबलानां च नित्याभ्यासेन जायते ॥ ८४६ ॥<br>
सान्त्विताप्यप्रियं ब्रूषे प्रणयं नाभिमन्यसे ।<br>
दर्पात्परिभवन्त्येव योषितो हृदि लालिताः ॥ ८४७ ॥<br>
एष स्वयं प्रसह्य त्वां हराम्यधमरागिणीम् ।<br>
सुखभोग्याः स्त्रियः सत्यमाक्रम्यैव वशीकृताः ॥ ८४८ ॥</p>
<hr>
<p>१. &lsquo;हार&rsquo; शा०.</p>
<p>अतोऽन्यदुत्सहे वक्तुं घोरमप्रियवादिनि ।<br>
किं करोम्यतिदुर्वृत्तं मनो मग्नमिदं त्वयि ॥ ८४९ ॥<br>
इत्युक्त्वा तां स जग्राह क्रोधान्धो राक्षसाधिपः ।<br>
उर्वोः केशेषु चाकृष्य करेण कदलीमिव ॥ ८५० ॥<br>
तं दृष्ट्वाञ्जनशैलाभं हरन्तं जानकीं वलात् ।<br>
दंष्ट्राकरालं सत्रासं दुद्रुवुर्वनदेवताः ॥ ८५१ ॥<br>
तस्यादृश्यत निर्घोषघोरः काञ्चनपिङ्गलः।<br>
खरयुक्तो रथः स्फूर्जद्विद्युद्दीप्त इवाम्बुदः ॥ ८५२ ॥<br>
स वैदेहीं समादाय स्यन्दनेन पताकिना ।<br>
खं विवेश भयोद्भ्रान्तां स्वर्नदीं दर्शयन्निव ॥ ८५३ ॥<br>
गृहीता तेन सा तन्वी बभौ तालवनत्विषा ।<br>
अकालकालमेघेन प्राचीव शशिनः कला ॥ ८५४ ॥<br>
सा श्वभ्रपतितेवोग्रभयमीलितलोचना ।<br>
किमेतदिति नाज्ञासीत्क्षणं मोहहतेव धीः ॥ ८५५ ॥<br>
कृच्छ्रेण संज्ञामासाद्य करुणं विललाप सा ।<br>
उद्ग्रीवैराश्रममृगैः साश्रुमालोकिता मुहुः ॥ ८५६ ॥<br>
हा लक्ष्मण विमूढाहं भ्रातुस्ते दयिता सती ।<br>
हृता त्वद्वाक्यविमुखी रक्षसा धीमतां वर ॥ ८५७ ॥<br>
हा नाथ ह्रियमाणां मां राक्षसेन वलीयसा ।<br>
त्रैलोक्यरक्षासंनद्ध प्रियां कथमुपेक्षसे ॥ ८५८ ॥<br>
स्वस्त्यस्तु वः कर्णिकारचूतपल्लवकेसराः।<br>
रक्षसा रामरहिता हृताहमबला बलात् ॥ ८५९ ॥<br>
गोदावरि नमामि त्वां गिरीणामयमञ्जलिः।<br>
सर्वे शंसत रामाय रक्षसा वल्लभा हृता ॥ ८६० ॥<br>
सत्त्वेभ्यश्च मुनिभ्यश्च नमः कीर्तिः प्रयातु वः ।<br>
परित्रस्तजनत्राणपवित्रकथनप्रथाम् ॥ ८६१ ॥</p>
<hr>
<p>१. &lsquo;राक्षसेन हृतां प्रियाम्&rsquo; ख.</p>
<p>श्रुत्वैतन्नोचिरे किंचित्सत्रासास्त्रिदशा अपि ।<br>
को रावणोग्रदहने स्वयं पतितुमीश्वरः ॥ ८६२ ॥<br>
इति सीतापहरणम् ॥ २५ ॥<br>
तस्याः क्रन्दितमाकर्ण्य जटायुर्गृध्रभूपतिः ।<br>
उवाच रावणं दूरात्पादपे महति स्थितः ॥ ८६३ ॥<br>
जनापवादकलिले पौलस्त्यकुलमुन्नतम् ।<br>
अहो नु पातकश्वभ्रे पातितो भवता स्वयम् ॥ ८६४ ॥<br>
लोभः परवधूवाञ्छा नृशंसत्वमसत्यता ।<br>
शुद्धजन्मपटे पुंसामेताः कर्दमविप्रुषः ॥ ८६५ ॥<br>
लज्जैषा यदि भूपालः परदारान्परामृशेत् ।<br>
त्रातारो यदि हन्तारो रक्षितारो तु तत्र के ॥ ८६६ ॥<br>
प्रभविष्णुर्न तत्कुर्यात्साधूनां संगमेषु यत् ।<br>
प्राप्नोति पृथुधिक्कारगर्हाभारकदर्थनाम् ॥ ८६७ ॥<br>
रामस्य शुद्धयशसः पत्नी धर्मनिधेः कुलात् ।<br>
हरतस्तव वक्त्राणि न लज्जन्ते परस्परम् ॥ ८६८ ॥<br>
अरुणस्यात्मजं धर्म्ये पुराणं सत्पथि स्थितम् ।<br>
वृद्धं जटायुषं नाम गृध्रराजमवैहि माम् ॥ ८६९ ॥<br>
त्वया हर्तुं न शक्यैषा मयि जीवति जानकी ।<br>
अरणिर्वृषलेनेव शत्रुश्रीरिव भीरुणा ॥ ८७० ॥<br>
अहो नु मदनान्धेन रामस्य हरता प्रियाम् ।<br>
कण्ठे हारधिया मूढ कालव्यालः कृतस्त्वया ॥ ८७१ ॥<br>
भुञ्जन्ते परिणामार्हं शक्यमेव च कुर्वते ।<br>
फलोचितं च जल्पन्ति साधवो दूरदर्शिनः ॥ ८७२ ॥<br>
अशक्यं पापमलिनं संपदुन्मूलनक्षमम् ।<br>
जीवितान्तकरं घोरं मा कृथाः कर्म गर्हितम् ॥ ८७३ ॥</p>
<hr>
<p>१. &lsquo;भूधरः&rsquo; शा०. २. &lsquo;भ्रातरो&rsquo; क-ख.</p>
<p>षष्टिवर्षसहस्राणि प्रयातानि ममायुषः ।<br>
श्रुतमद्यैव दृष्टं च परस्त्रीहरणं मया ॥ ८७४ ॥<br>
कथं मम वचः पथ्यमवधीर्यैव धावसि ।<br>
अधुनैव मया भग्नं पश्यन्तु त्वां नभश्चराः ॥ ८७५ ॥<br>
इति गृध्रपतेः श्रुत्वा वचनं रावणोऽवदत् ।<br>
दंष्ट्राकरालमिव खं कुर्वन्कोपस्मितांशुभिः ॥ ८७६ ॥<br>
चिरादन्विष्य लब्धोऽसि नूनं कालेन खेचर ।<br>
निर्भयो यन्ममाप्यग्रे बभाषे प्रतिभान्वितम् ॥ ८७७ ॥<br>
वृद्धोऽपि मां न जानासि लोकेषु प्रथितं कथम् ।<br>
जीर्णं शरीरमथ वा खिन्नस्त्वं त्यक्तुमिच्छसि ॥ ८७८ ॥<br>
येनोप्यते विसंवादिनिर्वाहविपुलं वचः ।<br>
तदसत्यपुरीषस्य निर्गमच्छिद्रमाननम् ॥ ८७९ ॥<br>
इत्युक्त्वा कोपताम्राक्षो राक्षसः पक्षिणां वरम् ।<br>
कर्णिकालीननाराचैस्तीक्ष्णैः क्षिप्रमपूरयत् ॥ ८८० ॥<br>
वज्राग्रनखराभ्यां च चरणाभ्यां विदार्य तम् ।<br>
खगः फुल्लमिवाशोकं चकार रुधिरारुणम् ॥ ८८१ ॥<br>
दशग्रीवभुजोत्सृष्टा गृध्रराजं दशेषवः ।<br>
विविशुः पृथुशूत्काराः सनिःश्वासा इवोरगाः ॥ ८८२ ॥<br>
ततः कोपाकुलः पक्षी पक्षाभ्यां राक्षसप्रभोः ।<br>
बभञ्ज दीप्ररत्नांशुपिञ्जरं सशरं धनुः ॥ ८८३ ॥<br>
तस्य हेममयं दीप्तं प्रतापमिव कङ्कटम् ।<br>
छित्त्वा जघानाशु रथं मनोरथमिवायतम् ॥ ८८४ ॥<br>
पपात राक्षसेन्द्रस्य छत्त्रं तच्चरणाहतम् ।<br>
पुलस्त्यवंशो मलिनो जानकीहरणादिव ॥ ८८५ ॥<br>
छिन्नायुधं हतरथं तमुवाच विहंगमः ।<br>
त्यज रामस्य महिषीं प्राणात्रक्ष सह श्रिया ॥ ८८६ ॥</p>
<hr>
<p>१. &lsquo;ष्वप्रतिमं&rsquo; क.</p>
<p>नेयं श्रीः सहते शुद्धशीलमानससारसी।<br>
धिक्कारमलिनं पाप प्रवादजलदागमम् ॥ ८८७ ॥<br>
तेषामेव विभात्येष निष्कलङ्को यशःशशी ।<br>
शीलं विभूषणं येषां धर्मो बन्धुर्दया प्रिया ॥ ८८८ ॥<br>
अनायत्तं कृतान्तस्य साधूनां जीवितं यशः ।<br>
सश्वासमेव मरणं शीलत्यागः शरीरिणाम् ॥ ८८९ ॥<br>
अवश्यं त्यक्तसद्वृत्तः पौलस्त्य न भविष्यसि ।<br>
न ह्यनासन्ननाशानामुदेति मलिना मतिः ॥ ८९० ॥<br>
इत्युक्त्वा निपपातास्य पृष्टे वज्रनखः खगः ।<br>
स चकम्पे चिरं येन क्षित्तिकम्प इवाचलः ॥ ८९१ ॥<br>
मौलिरत्नांशुशबलैस्तमाकृष्य शिरोरुहैः ।<br>
चक्रे स शक्रचापाङ्क लोलाभ्रमिव भूधरम् ॥ ८९२ ॥<br>
वामेनाङ्केन वैदेहीमवष्टभ्य दशाननः ।<br>
तलाघातेन मुष्टिभ्यां पद्भ्यां च निजघान तम् ॥ ८९३ ॥<br>
स रावणकराघातैस्तैरकम्पितविग्रहः ।<br>
तं संभ्रमाद्भुतरुषां विधेयं विदधे खगः ॥ ८९४ ॥<br>
ततः सीतां समुत्सृज्य संरुषद्दशकंधरः ।<br>
तुण्डाग्रपक्षचरणांश्चिच्छेदास्य महासिना ॥ ८९५ ॥<br>
कृपाणकृत्तसर्वाङ्गं विहंगं पतितं भुवि ।<br>
आर्ताभिसृत्य वैदेही परिष्वज्य शुशोच तम् ॥ ८९६ ॥<br>
एवं शरीरं तत्याज सीतार्थं गृध्रभूपतिः ।<br>
आपन्नत्राणसज्जानां प्राणः सत्त्ववतां तृणम् ॥ ८९७ ॥<br>
इति जटायुवधः ॥ २६ ॥<br>
क्षणशेषायुषि क्षोणीमालिङ्ग्यैव जटायुषि ।<br>
स्थिते रुधिरदिग्धाङ्गे चुक्रोश जनकात्मजा ॥ ८९८ ॥<br>
सा रावणेनाभिसृता संभ्रमव्याकुलांशुका ।<br>
वृक्षानप्यभिदुद्राव संत्रस्ता शरणैषिणी ॥ ८९९ ॥</p>
<p>तस्या भुजङ्गकुटिलं केशपाशं क्षपाचरः ।<br>
जवेनाभ्येत्य जग्राह कालपाशमिवात्मनः ॥ ९०० ॥<br>
तस्यां केशेषु कृष्टायां घोरेण तमसा वृताः ।<br>
दिशो नीलाम्बरेणेव वभूवुः पिहिताननाः ॥ ९०१ ॥<br>
तां वीक्ष्य राक्षसाकृष्टां धुतपल्लवपाणयः ।<br>
मञ्जर्यो मधुपालापाः प्रलापिन्यश्चकम्पिरे ॥ ९०२ ॥<br>
मुखराभरणां व्योम्ना सामादाय जगाम सः ।<br>
क्वणन्मधुकरां वल्लीमुन्मूल्येव महानिलः ॥ ९०३ ॥<br>
बभौ भुजवने तस्य सीतामुखसरोरुहम् ।<br>
दृश्यं क्वचिददृश्यं च शशीव घनपञ्जरे ॥ ९०४ ॥<br>
रावणेन हृतां ज्ञात्वा रामस्य दयितां बलात् ।<br>
कृतं कार्यममन्यन्त चतुर्मुखमुखाः सुराः ॥ ९०५ ॥<br>
ततः पपात चरणान्मुखरो मणिनूपुरः ।<br>
वैदेह्या राक्षसत्रासमुक्ताक्रन्द इव क्षितौ ॥ ९०६ ॥<br>
हारमुक्ताफलान्यस्याः पतितानि चकाशिरे ।<br>
दिवः प्रक्षीणपुण्यानि नक्षत्राणीव भूतले ॥ ९०७ ॥<br>
तस्या विभूषणान्युग्रवेगगामिनि रावणे ।<br>
कुसुमानीव मञ्जर्या व्यशीर्यन्त समन्ततः ॥ ९०८ ॥<br>
उद्भ्रान्तभृङ्गभ्रूभङ्गाः सीतां शाखाभुजैर्मुहुः ।<br>
न भेतव्यमिति प्राहुर्वृक्षाः पक्षिरुतैरिव ॥ ९०९ ॥<br>
सिंहव्याघ्रा अपि रुषा सीताच्छायानुयायिनः ।<br>
दंष्ट्राकरालैर्वदनैर्दशाननमतर्जयन् ॥ ९१० ॥<br>
सीतापराभवामर्षमर्षणानुशयाकुलः ।<br>
वैलक्ष्यादिव चण्डांशुर्बभूवापाण्डुमण्डलः ॥ ९११ ॥<br>
दीप्तमौलिप्रभादामवेगदीर्घीकृतं बभौ ।<br>
दशास्यस्य गतौ हैमं मानसूत्रमिवाम्बरे ॥ ९१२ ॥</p>
<hr>
<p>१. &lsquo;दिशो दश&rsquo; शा०.</p>
<p>गिरिशृङ्गगतान्यत्र साधुरूपान्प्लवङ्गमान् ।<br>
विलोक्य सीता तत्याज भूषणान्युपलब्धये ॥ ९१३ ॥<br>
ततः सागरमुल्लङ्घ्य लङ्कां प्राप दशाननः ।<br>
रामचापच्युत इव क्षिप्रपाती शिलीमुखः ॥ ९१४ ॥<br>
रामपत्नीं समादाय राजधानीं विवेश सः ।<br>
स्वकुलक्षयदावाग्नेः शिखां पूर्वोद्गतामिव ॥ ९१५ ॥<br>
रामस्य चरितं ज्ञातुं गूढानष्टौ स राक्षसान् ।<br>
विससर्ज जनस्थाने सर्वप्राणिविचिन्तकान् ॥ ९१६ ॥<br>
नानारत्नमयीं हेमहर्म्यामन्तःपुराबलीम् ।<br>
दिव्यामदर्शयत्तस्या दर्पान्धो दशकंधरः ॥ ९१७ ॥<br>
रक्षायै राक्षसीस्तस्या विधाय विकृताननाः ।<br>
मेने स्वाधीनतां यातां स तामन्तकमोहितः ॥ ९१८ ॥<br>
सोऽब्रवीद्रक्षसां विश्वजयिनां विश्रुतौजसाम् ।<br>
द्वाचत्वारिंशदुग्राणां कोट्यो मम पदानुगाः ॥ ९१९ ॥<br>
सुरकिंनरगन्धर्वविद्याधरमृगीदृशाम् ।<br>
सीते शतसहस्राणि कामं मम परिग्रहः ॥ ९२० ॥<br>
इयं मणिमयी लङ्का विमानं पुष्पकं च मे ।<br>
दुर्लभं त्रिदशेन्द्राणां मनोरथगतेरपि ॥ ९२१ ॥<br>
सोऽहं त्रिभुवनश्लाघ्यपरिवारपरिच्छदः ।<br>
त्वदधीनः शशिमुखि त्वदालोकनजीवितः ॥ ९२२ ॥<br>
यस्य मे भ्रूलतोत्क्षेपवर्तिन्यो विश्वसंपदः ।<br>
सोऽहं त्वदाज्ञाप्रणयी जयत्यसमसायकः ॥ ९२३ ॥<br>
अस्मिन्कल्पलतोद्याने रमस्व सुभगे मया ।<br>
इदं पीनस्तनोदग्रं न चिरं चारु यौवनम् ॥ ९२४ ॥<br>
त्यज रामगतामाशां नेयं प्राप्यापरैः पुरी ।<br>
संकल्पाः पङ्गवो यस्यां का तत्र मरुतां गतिः ॥ ९२५ ॥</p>
<p>वदनेन्दुरयं लोकलोचनानन्दबान्धवः ।<br>
न ते सितस्मिते भाति विषादजलदावृतः ॥ ९२६ ॥<br>
प्रसीद सुमुखि स्मेरास्त्वत्पादनखकान्तयः ।<br>
मयैताः प्रणतो नीता मौलिमालावतंसताम् ॥ ९२७ ॥<br>
अशिक्षितप्रणामानां मानोन्नतिभृतां सदा ।<br>
शिरसां मम सुश्रोणि नवोऽयं विनयक्रमः ॥ ९२८ ॥<br>
श्रुत्वेति दशकण्ठस्य वैदेही दुःसहं वचः ।<br>
ऊचे धृत्वा तृणं मध्ये निर्भया मरणैषिणी ॥ ९२९ ॥<br>
दुर्वृत्त दुर्नयस्यास्य दर्पस्य विभवस्य च ।<br>
अवश्यं तव काकुत्स्थः क्षयदीक्षां विधास्यति ॥ ९३० ॥<br>
चौरस्येव प्रलापोऽयं वध्यभूमिं श्रितस्य ते ।<br>
मूढ स्वस्थोऽसि मिथ्यैव मृत्योरङ्कगतः कथम् ॥ ९३१ ॥<br>
सुहृद्भिर्विहर क्षिप्रं कुपितं च प्रसादय ।<br>
रामभ्रूभङ्गदृष्टानां न पुनस्तैः समागमः ॥ ९३२ ॥<br>
मण्डलीकृतचापस्य रामार्कस्य शरांशुभिः ।<br>
भविष्यति क्षयोऽवश्यं तमसामिव रक्षसाम् ॥ ९३३ ॥<br>
तपःक्लेशार्जितां लक्ष्मीं रक्ष राक्षसदुर्लभाम् ।<br>
चित्रधूम इवैश्वर्यं विनाशयति दुर्नयः ॥ ९३४ ॥<br>
श्रीलता मूलपरशुर्यशः शीतांशुवारिदः ।<br>
ऐश्वर्यजलधेरौर्वः शुभाय कस्य दुर्नयः ॥ ९३५ ॥<br>
एतास्तव दुराचार जीवितेन सह श्रियः ।<br>
दुर्नयादिष्टमार्गेण यान्ति कालोपहारताम् ॥ ९३६ ॥<br>
मां कोपाकुलितः क्षिप्रं भक्षय क्षणदाचर ।<br>
न प्राप्याहं त्वया पाप श्वपाकेनेव यज्ञभूः ॥ ९३७ ॥<br>
इति ब्रुवाणां वैदेहीं प्रत्युवाच दशाननः ।<br>
अद्यापि परुषं सीते सहते रावणो वचः ॥ ९३८ ॥</p>
<p>संवत्सरेण यदि मे सीते नैष्यति वश्यताम् ।<br>
सूदास्त्वां दारयिष्यन्ति ततो मम महानसे ॥ ९३९ ॥<br>
इत्युक्त्वा राक्षसस्त्रीणां व्याघ्रीणां हरिणीमिव ।<br>
हस्ते चिक्षेप तां तन्वीमशोकवनिकान्तरे ॥ ९४० ॥<br>
सा राक्षसीभिर्घोराभिस्तर्ज्य॑माना वरानना ।<br>
निमग्ना न स(?)माधातुमगाधे व्यसनोदधौ ॥ ९४१ ॥<br>
अत्रान्तरे ब्रह्मवाक्यात्स्वयं देवः सुरेश्वरः ।<br>
विधाय निद्रया मोहं राक्षसीनामलक्षितः ॥ ९४२ ॥<br>
अभ्येत्य सीतां प्रोवाच शुचिचारित्रभूषणाम् ।<br>
पुत्रि रामेण न चिरात्संगमस्ते भविष्यति ॥ ९४३ ॥<br>
इत्याश्वास्य शनैः सीतां तस्यै विग्रहधारणम् ।<br>
दिव्यं ददौ हविस्तृष्णाक्षुत्क्लमापहरं परम् ॥ ९४४ ॥<br>
इति हविःप्रदानम् ॥ २७ ॥<br>
रामोऽपि हेमहरिणाकारं हत्वा क्षपाचरम् ।<br>
सीतामुत्कण्ठितो द्रष्टुं शङ्कमानो न्यवर्तत ॥ ९४५ ॥<br>
स दुःखपिशुनं श्रुत्वा स्वरं गोमायुपक्षिणाम् ।<br>
अज्ञात्वापि वधूवृत्तं हा सीतेति वदन्मुहुः ॥ ९४६ ॥<br>
स दृष्ट्वा लक्ष्मणं दूरात्समायान्तमधोमुखम् ।<br>
राक्षसैर्भक्षितां सीतां निःसंशयममन्यत ॥ ९४७ ॥<br>
कथं त्रस्तकुरङ्गाक्षीं जानकीं विजने वने ।<br>
त्यक्त्वा गतोऽसि सौमित्रे जीवितं मे हृतं त्वया ॥ ९४८ ॥<br>
इति ब्रुवाणः सावेगः शङ्कादिष्टेन वर्त्मना ।<br>
उपसृत्य ददर्शाशु सीतारहितमाश्रमम् ॥ ९४९ ॥<br>
ततः स पतितः श्वभ्रे घोरे वा मकराकरे ।<br>
ज्वालाकराले वह्नौ वा न किंचिद्बुबुधे क्षणात् ॥ ९५० ॥</p>
<hr>
<p>१. &lsquo;न समेष्यसि वयताम्&rsquo; ख-शा०. २ &lsquo;समादातु&rsquo; क-शा०.</p>
<p>मनःसुब्रह्मचारिण्या सीतयैव विना कृतः ।<br>
धृत्या सोऽभून्नवोद्भूतप्रभूतव्यसनाहतः ॥ ९५१ ॥<br>
तस्य शोकाभिभूतस्य मोहमीलितचेतसः ।<br>
सीतास्मृतिरपि क्षिप्रं क्वाप्यस्पन्ददृशो ययौ ॥ ९५२ ॥<br>
संज्ञामासाद्य शनकैः सबाष्पं वीक्ष्य लक्ष्मणम् ।<br>
ऊचे प्रिया मम त्यक्ता कथमेकाकिनी त्वया ॥ ९५३ ॥<br>
व्यक्तं कान्तिमयं तस्या वपुः कुसुमकोमलम् ।<br>
राक्षसैर्भक्षितं घोरैः शून्ये धिक्ते प्रमादिताम् ॥ ९५४ ॥<br>
इत्युक्तः शोकतप्तेन भ्रात्रा सौमित्रिराकुलः ।<br>
उवाच दुःखवैलक्ष्यदैत्यानां वशमागतः ॥ ९५५ ॥<br>
त्वत्तुल्यस्वरमाक्रन्दं श्रुत्वा मायामृगस्य सा ।<br>
व्रजेति शङ्कितमतिर्मामूचे दैवमोहिता ॥ ९५६ ॥<br>
आर्यस्य विक्रमज्ञेन वारितापि मयासकृत् ।<br>
उवाच परुषं तत्तद्येन मामविशत्तमः ॥ ९५७ ॥<br>
मयि त्वत्पदवीं याते तद्वाक्यशरदारिते ।<br>
मन्ये भवन्तमन्वेष्टुं सापि स्वयमितो गता ॥ ९५८ ॥<br>
इति भ्रातुर्वचः श्रुत्वा रामः शोकविषाकुलः ।<br>
चक्रारूढ इवाकाशं दिशश्च क्षणमैक्षत ॥ ९५९ ॥<br>
तमेवाश्रममालोक्य तानेव च महीरुहान् ।<br>
सीतामेकामपश्यन्स विललापाश्रुगद्गदः ॥ ९६० ॥<br>
अयि प्रिये कदा नाम मन्युरेवंविधस्त्वया ।<br>
गृहीतो मयि येनासि लताजालैस्तिरोहिता ॥ ९६१ ॥<br>
अयं ते नर्मसचिवः शुकः किमपि मूकताम् ।<br>
गतस्त्वद्विरहाद्विद्वानिव मूढसभां श्रितः ॥ ९६२ ॥<br>
अयं स्तिमिततां यातः शिखी त्वकेलिनर्तकः ।<br>
संचयस्त्वत्कटाक्षाणां राशीभूत इवानिशम् ॥ ९६३ ॥</p>
<p>विलासगतिशिष्यस्ते नूपुरारावतस्करः ।<br>
न केलिकलहंसोऽयं शशीवाह्नि विराजते ॥ ९६४ ॥<br>
संत्यक्तशष्पकवलः शिशुर्लीलाकुरङ्गकः ।<br>
साश्रुस्त्वामीक्षते दिक्षु ग्रीवावलनविभ्रमैः ॥ ९६५ ॥<br>
कोऽयं कठोरः कठिने मयि मानग्रहाग्रहः ।<br>
गम्भीरः केन निर्बन्धो येन मौनं न मुच्यते ॥ ९६६ ॥<br>
अयि प्रसीद सरले किर कर्णसुधां गिरम् ।<br>
मिथ्या मदकलालापमानं मुञ्चन्तुं कोकिलाः ॥ ९६७ ॥<br>
इति शोकानलाक्रान्ते रामे तारप्रलापिनि ।<br>
प्रतिशब्दैर्गिरिगुहाश्चक्रुशुर्गद्गदैरिव ॥ ९६८ ॥<br>
बभूवुर्भूरिमधुपालापशिञ्जानपङ्कजाः ।<br>
आश्रमोपान्तवाप्योऽपि प्रलापमुखरा इव ॥ ९६९ ॥<br>
रामं शोचन्तमालोक्य रोमन्थच्छेदनिश्चलाः ।<br>
हरिण्यो मुमुचुर्वाष्पं निःस्पन्दायतलोचनाः ॥ ९७० ॥<br>
स विचिन्वन्प्रियां वल्लीनिकुञ्जगहने वने ।<br>
बभ्रामोद्भ्रान्तहृदयस्खलद्गतिविशृङ्खलः ॥ ९७१ ॥<br>
फुल्लारविन्दवृन्देषु नीलोत्पलवनेषु च ।<br>
स शुशोच मुखं तन्व्या दृशश्च ललितायताः ॥ ९७२ ॥<br>
स किंजल्करजःपुञ्जपिञ्जरां वीक्ष्य मञ्जरीम् ।<br>
पीतांशुकां शशिमुखीं शङ्कमानः समाद्रवत् ॥ ९७३ ॥<br>
क्व सीतेति स पप्रच्छ चेतनाचेतनान्वने<br>
शुचः प्रियवियोगोत्था दुःसहा महतामपि ॥ ९७४ ॥<br>
सोऽब्रवीदेष बकुलः स्फुटं जानाति मे प्रियाम् ।<br>
व्याप्तः समस्तमधुपैर्दिग्द्वीपान्तरचारिभिः ॥ ९७५ ॥<br>
यत्पादनलिनन्यासस्तवाभूत्कुसुमश्रिये ।<br>
अशोक शंस तां सीतामशोकं कुरु मामपि ॥ ९७६ ॥</p>
<hr>
<p>१. &lsquo;शोचते&rsquo; शा०.</p>
<p>मात्सर्योपहतो नूनं ममायं गजयूथपः ।<br>
लीलागतिसपत्नीं तां कथं कथयति प्रियाम् ॥ ९७७ ॥<br>
नैते वदन्ति दयितां निसर्गविजितास्त्वया ।<br>
चमर्यः केशपाशेन दृग्विभागैः कुरङ्गकाः ॥ ९७८ ॥<br>
हा प्रिये कुत्र दृश्यासि क्व च नः संगमस्त्वया ।<br>
यदेते तरलाः क्वापि गन्तुं प्राणा ममोद्यताः ॥ ९७९ ॥<br>
व्यक्तं मृगानुगेनैव भक्षिता राक्षसेन सा ।<br>
निगीर्णस्तन्मुखशशी सशरीरेण राहुणा ॥ ९८० ॥<br>
क्व सा विलासललिता दृष्टिर्लोलामृतच्छटा ।<br>
रागाब्धिफेनधवलं क्व च तद्विभ्रमस्मितम् ॥ ९८१ ॥<br>
चित्रं नवनवोल्लेखविनोदव्यसनी विधिः ।<br>
चित्रं बल इवाकाले तदुन्मूलनलालसः ॥ ९८२ ॥<br>
जाने निजासनाम्भोजाज्जातं जाड्यं प्रजासृजा ।<br>
पुनः कर्तुमशक्यानि स्वकृतानि निहन्ति यत् ॥ ९८३ ॥<br>
विलासवल्ली निर्लूना हतो विभ्रमपादपः ।<br>
किं नाम न हृतं धात्रा हरता हरिणीक्षणाम् ॥ ९८४ ॥<br>
अक्ष्णोः स्पन्दनमप्यासीद्यस्या विघ्नो विलोकने ।<br>
सा कथं सह्यते कान्ता मनोरथपथं गता ॥ ९८५ ॥<br>
हा प्रिये क्व नु यातासि दर्शय क्षणमाननम् ।<br>
पूर्णेन्दुमिव लावण्यसुधासिन्धुसमुद्गतम् ॥ ९८६ ॥<br>
रतिर्विरहितेनेव शोकान्तेनेव धीरता ।<br>
मतिर्मोहहतेनेव हारितासि प्रिये मया ॥ ९८७ ॥<br>
इत्युक्त्वा मोहमापेदे रामोऽपि धृतिसागरः ।<br>
वियोगसारे संसारे स्नेह एव विपाशनम् ॥ ९८८ ॥<br>
सर्वथा गुणसंनद्धा जीवमत्स्यापहारिणी ।<br>
वियोगे बडिशाकृष्टिः लेहवृत्तिः शरीरिणाम् ॥ ९८९ ॥</p>
<hr>
<p>१. &lsquo;पुनः&rsquo; शा०. २. &lsquo;यास्यामि&rsquo; शा०.</p>
<p>संज्ञामासाद्य शनकैरपश्यन्दयितां पुरः ।<br>
दिवापि निखिलं लोकं निरालोकं ददर्श सः ॥ ९९० ॥<br>
स निःस्पन्दतनुः स्थित्वा पङ्कमग्न इव द्विपः ।<br>
पुनर्बभ्राम विपिने विषपीत इव स्खलन् ॥ ९९१ ॥<br>
धृतिं न लेभे वल्लीषु स्थलीषु नलिनीषु च ।<br>
कल्पवल्लीपरिभ्रष्टः स षट्पद इवाकुलः ॥ ९९२ ॥<br>
रम्यं घोरं समं श्वभ्रं प्रियं द्वेष्यं स्थलं जलम् ।<br>
ध्यानैकाग्रः स योगीव सर्वं तुल्यममन्यत ॥ ९९३ ॥<br>
स शशीव निशाहीनः परिम्लानाननद्युतिः ।<br>
विलोकयन्वनमहीं दीनः प्रोवाच लक्ष्मणम् ॥ ९९४ ॥<br>
संचारिणी मनोवृत्तिः क्व मे लक्ष्मण सा प्रिया ।<br>
गतदीपशिखापात्रं तया हीनमवेहि माम् ॥ ९९५ ॥<br>
सीताविरहसंतप्तं व्यक्तमुत्क्रान्तजीवितम् ।<br>
अरक्षितस्मरनिधिं स्वर्गे द्रक्ष्यति मां पिता ॥ ९९६ ॥<br>
रक्षश्चूर्णीकृतं तस्याः स्रस्तमेतद्विभूषणम् ।<br>
हेमरत्नकणैः कीर्णं पश्य पुष्पैश्च मेदिनीम् ॥ ९९७ ॥<br>
द्रुतविद्रुमसंकाशप्रत्यग्ररुचिरश्रुतिः ।<br>
सीताहेतोर्वदत्येषा युद्धं राक्षसयोरिव ॥ ९९८ ॥<br>
इहैव भक्षिता नून राक्षसाभ्यां मृगेक्षणा ।<br>
वनेऽस्मिन्निःसहायस्य धृतिमूर्तिमतीव मे ॥ ९९९ ॥<br>
इतः क्रोशान्तरे पश्य तपनीयमयं महत् ।<br>
छत्रं रत्नशलाकाढ्यं स्रस्तं सूर्यमिवाम्बरात् ॥ १००० ॥<br>
मणिमौक्तिकहेमाङ्कं वैडूर्यगुणमायतम् ।<br>
भग्नं धनुरिदं पश्य मेघसंघादिव च्युतम् ॥ १००१ ॥<br>
विशीर्णं पश्य विपुलं कवचं काञ्चनाचितम् ।<br>
संध्याग्रमिव वातेन पातितं गिरिशेखरात् ॥ १००२ ॥</p>
<hr>
<p>१. &lsquo;समं सम&rsquo; शा०.</p>
<p>सरत्नहेमसंनाहाः पिशाचवदनाः स्वराः ।<br>
एते क्षितौ निपतिता मेघाः सेन्द्रायुधा इव ॥ १००३ ॥<br>
रथाक्षमात्राः कस्येमे मृत्युदण्डोपमाः शराः ।<br>
अमानुषं महाद्धं भग्नाश्च कथयन्ति ये ॥ १००४ ॥<br>
इह त्रस्तकुरङ्गाक्षी सा नूनं मम जीवितम् ।<br>
विजित्य राक्षसं युद्धे राक्षसेनैव भक्षिता ॥ १००५ ॥<br>
लावण्यस्य विलासस्य गुणानां मन्मथस्य च ।<br>
एकत्र क्व तु तत्तुल्यसंगमो भविता पुनः ॥ १००६ ॥<br>
क्व नु सा गजगामिन्या मदलीलालसा गतिः ।<br>
विलासे राजहंसानामुपदेशोपयोगिनी ॥ १००७ ॥<br>
पाणिपल्लविनी तस्यास्तारुण्यतरुमञ्जरी ।<br>
क्व सा विलासवसतिः स्तनस्तबकिता तनुः ॥ १००८ ॥<br>
मृणालवल्लीमसृणे क्व ते भुजलते तनोः ।<br>
यत्पुरा क्रियते कोऽपि कराभ्यां कमलभ्रमः ॥ १००९ ॥<br>
क्व तन्मनःशिलोल्लेखलीलातिलकलाञ्छनम् ।<br>
वदतं नवलावण्यनिधानमिव मुद्रितम् ॥ १०१० ॥<br>
तस्याः स्मितच्छटाचन्द्रकलालावण्यतस्करी ।<br>
क्व सा मूर्तिः स्मरस्येव शृङ्गारोद्यानकौमुदी ॥ १०११ ॥<br>
शोणाधरांशवस्तस्या बिम्बबन्धूकबन्धवः ।<br>
रागसागरसंजाताः क्व ते विद्रुमपल्लवाः ॥ १०१२ ॥<br>
मनःप्रसादविषदाः क्व ते चारुदृशो दृशः ।<br>
विवलल्लीनरत्नाङ्काः सुधावीचिच्छटा इव ॥ १०१३ ॥<br>
कामकार्मुकभङ्गिन्यो भ्रूविलासकलाः क्व ताः ।<br>
नासावंशालिकच्छत्त्रे लीलाकुवलयस्रजः ॥ १०१४ ॥</p>
<hr>
<p>१. &lsquo;एकता&rsquo; शा०. २. &lsquo;किनी&rsquo; शा०. ३. &lsquo;यत्परः&rsquo; क. ४. &lsquo;कीर्तिः&rsquo;शा०. ५. &lsquo;मानं&rsquo;
शा०.</p>
<p>अहो वतातिनैष्ठुर्यं गतस्य कठिनं विधेः।<br>
तस्यामपि क्षये यस्य प्रसह्य प्रसृता मतिः ॥ १०१५ ॥<br>
व्रज जानीहि सौमित्रे यदि जीवति जानकी ।<br>
जलजाहरणे व्यग्रा जाह्नवीपुलिने स्थिता ॥ १०१६ ॥<br>
इति तारप्रलापस्य लक्ष्मणस्तस्य शासनात् ।<br>
भ्रान्त्वा मन्दाकिनीकूले न सा दृष्टेत्युवाच तम् ॥ १०१७ ॥<br>
रावणेन हृतामस्यै सीतां शंसेति खेचरैः ।<br>
प्रेरितापि न पौलस्त्यभयादूचे त्रिमार्गगा ॥ १०१८ ॥<br>
राघवोऽपि प्रियतमावियोगविषविह्वलः ।<br>
आयासं जीवितं मेने निवृत्तनयनोत्सवम् ॥ १०१९ ॥<br>
स लुप्तसर्वस्व इव भ्रष्टो मार्गादिवाध्वगः ।<br>
पुण्यक्षये विमानाग्रात्पतितस्त्रिदिवादिव ॥ १०२० ॥<br>
शोकाग्नितप्तनिःश्वासधूसराधरपल्लवः ।<br>
उवाच हारितधृतिर्गिरिं विरहमोहितः ॥ १०२१ ॥<br>
गुहागहनगेहेषु वैदेही यदि ते स्थिता ।<br>
गिरे तद्भ्रूहि वज्रोऽग्रैः शरैर्मे मा गमः क्षयम् ॥ १०२२ ॥<br>
कूलमञ्जुलकुञ्जे सा यदि कल्लोलिनि त्वया ।<br>
धृता तदेते शोषाय सज्जास्त्वयि ममेषवः ॥ १०२३ ॥<br>
इति ब्रुवाणो महतीं पादमुद्रां महीतले ।<br>
स दृष्ट्वा राक्षसेन्द्रस्य क्रुद्धः प्रोवाच लक्ष्मणम् ॥ १०२४ ॥<br>
मिथ्यैव भर्त्सितः शैलो हृतानेन न मे प्रिया ।<br>
विपुलं पश्य विकृतं राक्षसस्य महत्पदम् ॥ १०२५ ॥<br>
सर्वाङ्गभरनिर्भग्नपादाग्रः खमितो गतः ।<br>
मन्ये स सीतामादाय द्वितीयं नास्ति यत्पदम् ॥ १०२६ ॥<br>
यमश्चेत्तु हतं विद्धि का श्लाघा रक्षसां वधे ।<br>
किं मे प्रयान्ति विशिखाः कालस्यापि न कालताम् ॥ १०२७ ॥</p>
<hr>
<p>१. &lsquo;यमस्य&rsquo; शा०. २. &lsquo;तीरे&rsquo; शा०. ३. &lsquo;भ्रष्टः सार्था&rsquo; शा०.</p>
<p>किं वा करोमि सौमित्रे तं न पश्यामि खेचरम् ।<br>
पृच्छामि निर्जने कं वा वद गच्छामि कां दिशम् ॥ १०२८ ॥<br>
इति वादिनमामग्नं तं शोकमकराकरे ।<br>
अन्तःशल्याहतमना धीरः प्रोवाच लक्ष्मणः ॥ १०२९ ॥<br>
तुल्यजन्मनि संसारे वैलक्षण्यमिदं सताम् ।<br>
दुःखेऽपि मोहतमसा यदेषां स्पृश्यते न धीः ॥ १०३० ॥<br>
सतां कृच्छ्रेषु पाण्डित्यमद्रव्यं दुःखभेषजम् ।<br>
न तत्सुखे विहारे वा विभवे चोपयुज्यते ॥ १०३१ ॥<br>
गुरवोऽपि निमज्जन्ति व्यसनाब्धावसाधवः ।<br>
मग्नाः परमधो यान्ति लघवोऽप्यबुधाः खलाः ॥ १०३२ ॥<br>
धैर्यं यदि न दुःखेषु नोदये विनयो यदि ।<br>
तदयं शिक्षितो मिथ्या विवेकः क्वोपयुज्यते ॥ १०३३ ॥<br>
यदर्थं शोचति नरस्तच्छोकाहतचेतनः ।<br>
विनश्यति तदप्राप्त्या समूलः सोऽपि नश्यति ॥ १०३४ ॥<br>
धृतिर्दुःखे मतिर्मोहे क्षान्तिः कोपे गुणे नतिः ।<br>
मतिः प्रभावे महतां सततं सहचारिणी ॥ १०३५ ॥<br>
निरस्य शोकवैक्लव्यमार्य धैर्यमहोदधे ।<br>
अन्विष्यतां जनकजा विधिः सिद्धिं विधास्यति ॥ १०३६ ॥<br>
इत्युक्तोऽपि न तत्याज स सीताविरहव्यथाम् ।<br>
शाम्यति प्रौढशोकाग्निर्नोपदेशाम्बुशीकरैः ॥ १०३७ ॥<br>
सोऽब्रवीन्न सदाचारस्थितस्य मम मैथिली ।<br>
दैवेन रक्षिता मन्ये धर्मं नापेक्षते विधिः ॥ १०३८ ॥<br>
धर्ममार्गानुगस्येष्टं यदि नाम विपद्यते ।<br>
तेन नास्तिक्यशङ्कैव विदुषामपि जायते ॥ १०३९ ॥<br>
विधिरद्य सकामोऽस्तु मम वामः शिवोऽस्तु वः ।<br>
सीतामनुगते धैर्ये जीवितं गन्तुमुद्यतम् ॥ १०४० ॥</p>
<p>व्यक्तं मामवमन्यन्ते मृदुं देवाः कृपास्पदम् ।<br>
कथयन्ति न ये सीतां सर्वज्ञा लोकसाक्षिणः ॥ १०४१ ॥<br>
एषोऽहं त्यक्तमर्यादः शनैः शकलिताचलम् ।<br>
करोमि ध्वस्तविबुधं त्रैलोक्यं सचराचरम् ॥ १०४२ ॥<br>
अकिंनरमगन्धर्वमपिशाचमराक्षसम् ।<br>
अपन्नगमभूतं च करिष्याम्यखिलं जगत् ॥ १०४३ ॥<br>
इति ब्रुवाणः सावेगं शोकक्रोधाग्नितापितः ।<br>
विश्वसंक्षयसज्जोऽभूद्धनुराकृष्य राघवः ॥ १०४४ ॥<br>
इति रामप्रलापः ॥ २८ ॥<br>
आर्य संहर कोपाग्निमिति भ्रात्रा विबोधितः ।<br>
सोऽपश्यदग्रे रक्ताक्षं लूनपक्षं जटायुषम् ॥ १०४५ ॥<br>
तं भूधरमिवास्फारं गृध्रमालोक्य भूधरे ।<br>
उवाच रामः कुपितश्चापमाकृष्य लक्ष्मणम् ॥ १०४६ ॥<br>
गृध्ररूपमिमं घोरं पश्य लक्ष्मण राक्षसम् ।<br>
अनेन नूनं सा तन्वी भक्षिता हरिणेक्षणा ॥ १०४७ ॥<br>
इत्युक्त्वा दुःसहक्रोधः संधाय धनुषि क्षणात् ।<br>
क्षुरप्रं वज्रवदनं स गृध्रपतिमाद्रवत् ॥ १०४८ ॥<br>
तमापतन्तमाकृष्टशरं दृष्ट्वा विहंगमः ।<br>
अल्पावशेषजीवोऽपि क्षामस्वरमभाषत ॥ १०४९ ॥<br>
राम राम न नामाहं पापकर्मा निशाचरः ।<br>
गृध्रोऽहं ते पितुर्मित्त्रं जटायुर्वरुणात्मजः ॥ १०५० ॥<br>
सा प्रिया जीवितसुधा नयनानन्दकौमुदी ।<br>
हृता तव दशास्येन प्राणाश्च मम संगरे ॥ १०५१ ॥<br>
त्रातुं समुद्यतं सीतां गृध्रं मां दशकंधरः ।<br>
न्यवधीद्युधि विध्वस्तरथसारथिकार्मुकः ॥ १०५२ ॥</p>
<hr>
<p>१. &lsquo;मृत्युं देवाः क्षमास्पदम्&rsquo; शा०. २. &lsquo;शरैः&rsquo; स्यात्. &lsquo;त्यक्तमर्यादोऽहं
शरैरचलं पर्वतमपि शकलिता खण्डं कर्ता&rsquo; इति व्याख्या भवेत्. ३. &lsquo;शकलितः
परम्&rsquo; क. ४. &lsquo;ममास्तु विशिखैर्जगत्&rsquo; शा०.</p>
<p>मच्चञ्चुचरणोत्कृत्तं तस्यै तच्छत्त्रमुत्तमम् ।<br>
रणोपकरणं चान्यद्दीप्तरत्नविभूषितम् ॥ १०५३ ॥<br>
इति तस्याकुलां श्रुत्वा रुधिरोद्गारगद्गदाम् ।<br>
गिरं रामोऽभवत्क्षिप्रं वज्रेणेव विदारितः ॥ १०५४ ॥<br>
स परिष्वज्य रक्ताढ्यं सीतार्थे क्षपितायुषम् ।<br>
रुरोद सानुजः शोचन्पितुर्मित्रं जटायुषम् ॥ १०५५ ॥<br>
हा सीताकरुणाक्रन्दश्रुतिसंत्यक्तजीवित ।<br>
हा सत्त्वसागरोदारधैर्यमानकुलाचल ॥ १०५६ ॥<br>
वनवासः प्रियादुःखं तत्रापि त्वद्वधश्रुतिः ।<br>
अहो मे भाग्यहीनस्य वज्रपातपरम्परा ॥ १०५७ ॥<br>
इत्युक्त्वा मोहमगमत्क्षणं रामः सलक्ष्मणः ।<br>
उद्गच्छत्प्राणशेषेण वीक्ष्यमाणो जटायुषा ॥ १०५८ ॥<br>
स शनैर्लब्धसंज्ञेन लक्ष्मणेन विबोधितः ।<br>
सीताहरणवृत्तान्तं पप्रच्छ खगशेखरम् ॥ १०५९ ॥<br>
पृष्टो गृध्रपतिस्तेन संस्तभ्य विषमव्यथाम् ।<br>
उवाच सा हृता राम रावणेन विहायसा ॥ १०६० ॥<br>
वृन्दो नाम मुहूर्तोऽसौ यस्मिन्सीतां जहार सः ।<br>
हर्ता विपद्यते तस्मिन्हृतमासाद्यते पुनः ॥ १०६१ ॥<br>
अवश्यं लप्स्यसे सीतां निहत्य युधि राक्षसम् ।<br>
अतः परं न शक्नोमि वक्तुमुद्गतजीवितः ।<br>
हेमाभान्रश्मिमालाङ्कान्भ्रान्तान्पश्यामि पादपान् ॥ १०६२ ॥<br>
इत्युक्त्वा क्षितिसंलीनग्रीवो विक्षिप्तविग्रहः ।<br>
प्रसार्य चरणौ प्राणानुत्ससर्ज तपोनिधिः ॥ १०६३ ॥<br>
तसिन्वीरे दिवं याते सिद्धविद्याधरामराः ।<br>
पुण्यपुण्यार्जितां तस्य प्रशशंसुः शरण्यताम् ॥ १०६४ ॥<br>
अस्मिन्नसारे संसारे विनाशेऽवश्यभाविनि ।</p>
<hr>
<p>१. &lsquo;सामर्थ्यं&rsquo; शा०</p>
<p>पुण्यभाजां भवत्येव परार्थे जीवितव्यथा ॥ १०६५ ॥<br>
रामोऽपि तस्य संस्कृत्य शरीरं शोकविह्वलः ।<br>
धन्याय प्रददौ तस्मै जह्नुकन्याजलाञ्जलिम् ॥ १०६६ ॥<br>
इति जटायुसत्क्रिया ॥ २९ ॥<br>
गाहमानो वनं रामः सीताविरहमोहितः ।<br>
करिणीविरहक्षामः करीव प्रययौ शनैः ॥ १०६७ ॥<br>
सोऽपश्यन्मार्गमावृत्य भूधराकारमुत्थितम् ।<br>
विवृतास्यभुजस्तम्भनिजप्राज्यभुजद्वयम् ॥ १०६८ ॥<br>
कवन्धमन्धतमसां वासबन्धुमकन्धरम् ।<br>
कण्ठकोत्कटरोमाग्रसूचिव्याप्तोग्रविग्रहम् ॥ १०६९ ॥<br>
तं दृष्ट्वा दानवं घोरं मूर्तं दुःखमिवात्मनः ।<br>
बभूव सानुजः क्षिप्रं रामो विस्मयनिश्चलः ॥ १०७० ॥<br>
घोराजगरदीर्घाभ्यां भुजाभ्यां रामलक्ष्मणौ ।<br>
आचकर्ष स पातालगुहाकारोदराननः ॥ १०७१ ॥<br>
वक्त्रे क्षिप्रं समाकृष्टौ तौ तेन बलिनौ बलात् ।<br>
अचलाविव निष्कम्पो जग्मतुस्तस्य नान्तिकम् ॥ १०७२ ॥<br>
कौ युवामिति तौ तेन पृष्टौ विस्मयचेतसा ।<br>
नामजातिकुलोपेतं निजवृत्तान्तमूचतुः ॥ १०७३ ॥<br>
स तच्छ्रुत्वाब्रवीच्चित्रं पापानां निर्विवेकता ।<br>
स्त्रीसखस्य वने वासो लोके लज्जाकरः परम् ॥ १०७४ ॥<br>
पशुतुल्यौ मया मूर्तौ दिष्ट्या प्राप्तौ वने युवाम् ।<br>
अन्यत्र भोजनात्सत्यं नोपयुक्तौ भवद्विधौ ॥ १०७५ ॥<br>
जलार्द्रदुन्दुभिध्वानं श्रुत्वैव तस्य तौ वचः ।<br>
तदुत्तरार्हयोर्दृष्टिं चक्रतुः करवालयोः ॥ १०७६ ॥<br>
तस्याकर्षणसज्जस्य स्कन्दमूलोपहासिना<br>
चिच्छेद दक्षिणं रामो भुजं सव्यं च लक्ष्मणः ॥ १०७७ ॥</p>
<hr>
<p>१. &lsquo;विप्लवः&rsquo; शा. २. &lsquo;उदरास्यं शिलास्तम्भनिभ&rsquo; शा०. ३. &lsquo;विस्मित&rsquo; ख. ४.
&lsquo;श्रुत्वैतत्तस्य तौ वचः&rsquo; शा०. ५. &lsquo;त्तरं तयोः&rsquo; क.</p>
<p>स कृत्तबाहुः कुलिशच्छिन्नपक्ष इवाचलः ।<br>
पपात रुधिरोद्गारैर्धातुनिर्झरवानिवः ॥ १०७८ ॥<br>
स हृष्टो राममवदत्त्वत्प्रसादादहं विभो ।<br>
विमुक्तः शापजनिताद्वैरूप्यादतिदुःसहात् ॥ १०७९ ॥<br>
दनुर्नाम श्रियः पुत्रः पूर्वजो रूपवानहम् ।<br>
दिवाकरेन्दुवह्नीनामभवत्तुल्यदीधितिः ॥ १०८० ॥<br>
लब्धप्रभावस्तपसा युधि निर्जितवासवः ।<br>
त्रासं दर्पादकरवं मुनीनां घोररूपकृत् ॥ १०८१ ॥<br>
ततः स्थूलशिरा नाम कोपान्मामशपन्मुनिः ।<br>
कबन्धविकृतः पाप घोर एव भविष्यति ॥ १०८२ ॥<br>
रामेण निकृत्तभुजः स्वं रूपं प्रतिपत्स्यसे ।<br>
इत्यहं तेन मुनिना शप्तः कोपाकुलोऽभवम् ॥ १०८३ ॥<br>
शक्रोऽपि लब्धावसरः कुलिशेन जघान माम् ।<br>
येनाहं विशिराः क्षिप्रमिमां यातः कवन्धताम् ॥ १०८४ ॥<br>
आहारार्थमिमी बाहू वक्त्रं चेदं ममोदरे ।<br>
निर्मितं सुरराजेन मांसपिण्डोपमाकृते ॥ १०८५ ॥<br>
सोऽहं त्वया कृत्तभुजः शापान्मुक्तोऽद्य राघव ।<br>
वृत्ते शरीरसंस्कारे निजं प्राप्स्यामि तद्वपुः ॥ १०८६ ॥<br>
लब्धज्ञानः प्रियालाभोपायं वक्ष्यामि ते ततः ।<br>
श्रुत्वैतद्वह्निमादाय रामस्तमदहत्क्षणात् ॥ १०८७ ॥<br>
अथोदतिष्ठत्स चितामध्यात्कमललोचनः ।<br>
दिव्याम्बरधरः स्रग्वी रत्नकेयूरशोभनः ॥ १०८८ ॥<br>
निर्मितश्चन्द्रचूडेन पूर्णचन्द्रनिभाननः ।<br>
रतिप्रलापकारुण्यात्पुष्पचाप इवापरः ॥ १०८९ ॥<br>
विमानेनार्कवर्णेन गगनं वेगशालिना ।<br>
गाहमानः स सहसा जगाद रघुनन्दनम् ॥ १०९० ॥</p>
<hr>
<p>१.&lsquo;शेखरः&rsquo; क.</p>
<p>ऋष्यमूकगिरेः शृङ्गे सुग्रीवो वानरेश्वरः ।<br>
निरस्तो वालिना भ्रात्रा मतङ्गस्याश्रमे स्थितः ॥ १०९१ ॥<br>
तेन सख्यं विधाय त्वं सीतामधिगमिष्यसि ।<br>
एष ते दक्षिणः पन्था यत्र पम्पासरो महान् ॥ १०९२ ॥<br>
अनावृष्टिहते काले गुर्वर्थं फलहारिणाम् ।<br>
पुरा मतङ्गशिष्याणां पतिताः स्वेदबिन्दवः ॥ १०९३ ॥<br>
यत्र याता लताजालेष्वपरिम्लानपुष्पताम् ।<br>
यत्र सा सिद्धवसतिर्दृश्यते भास्वरप्रभा ॥ १०९४ ॥<br>
शुद्धमांसफलाहारा शीतवारिगतक्लमा ।<br>
तत्र दिव्यजनाकीर्णे देशे निर्वृत्तिमाप्स्यति ॥ १०९५ ॥<br>
तं गिरिं बदराहारो मतङ्गस्याज्ञया मुनेः ।<br>
शिशुमाराभिधो दैत्यः सततं परिरक्षति ॥ १०९६ ॥<br>
नात्र प्रवेशं लभते पापकर्मा न नास्तिकः ।<br>
स्वप्नदृष्टं शुभं तत्र प्रातः प्रत्यक्षमाप्स्यसि ॥ १०९७ ॥<br>
यस्याभिषेकरुचिरा गिरयो जङ्गमा इव ।<br>
मतङ्गशासनादत्र कुञ्जराननुकुर्वते ॥ १०९८ ॥<br>
स्वस्ति तेऽस्तु व्रज क्षिप्रं चेत्युक्त्वा कमलासुतः ।<br>
खं विवेशांशुभिः कुर्वन्कौमुदीविषदा दिशः ॥ १०९९ ॥<br>
इति कबन्धवधः ॥ ३० ॥<br>
रमणीविरहध्यानविधुरः पाण्डुरद्युतिः ।<br>
रामः पूर्णनिशाहीनः शशीव तनुतां ययौ ॥ ११०० ॥<br>
दिनमुत्फुल्लनयनं निशां वा सनिशाकराम् ।<br>
न स सेहे सुवदनावदनध्याननिश्चलः ॥ ११०१ ॥<br>
स श्रीसुतोपदिष्टेन वर्त्मना शनकैर्व्रजन् ।<br>
ददर्श सिद्धशबरीं मूर्तामिव तपःश्रियम् ॥ ११०२ ॥</p>
<hr>
<p>१. &lsquo;पीत&rsquo; शा०. २. &lsquo;भवांस्तत्र&rsquo; ख-शा०. ३. &lsquo;प्स्यसे&rsquo; ख; प्स्यते&rsquo; शा०.</p>
<p>स्फाटिकेनाक्षसूत्रेण विभूषितकुचस्थलाम् ।<br>
मुखेन्दुस्रुतलावण्यविन्दुमालाङ्कितामिव ॥ ११०३ ॥<br>
ललाटफलकालीनपुण्यभस्मत्रिपुण्ड्रकाम् ।<br>
शुभ्रां धवलसंपृक्तचन्द्रामिव विभावरीम् ॥ ११०४ ॥<br>
तां वल्कलवतीं दिव्यप्रभापटलपल्लवाम् ।<br>
कल्पवल्लीमिवालोक्य क्लमं तत्याज राघवः ॥ ११०५ ॥<br>
विलोक्य सानुजं रामं पूज्यापि प्रणनाम सा ।<br>
वैराग्यधूतमनसामभिमानरजः कुतः ॥ ११०६ ॥<br>
तामूचे राघवः प्रह्वामिदं ते विमलं तपः ।<br>
करोत्यरागसंतोषहर्षस्तबकितं मनः ॥ ११०७ ॥<br>
मोहहीनां मनोवृत्तिं रागद्वेषविषोज्झिताम् ।<br>
कथयत्येव निर्विघ्नप्रसन्नमधुरं वपुः ॥ ११०८ ॥<br>
विधत्ते हृदि वैषद्यं वैमल्यं च सुलोचने ।<br>
पुण्यप्ररोहं च तनौ दर्शनं पुण्यचेतसाम् ॥ ११०९ ॥<br>
परिपूर्णतपःसिद्धिर्मनुना कथितास्ति मे ।<br>
यस्यास्ते गुरवः सिद्धा मुनयो मोक्षगामिनः ॥ १११० ॥<br>
इति रामवचः श्रुत्वा शबरी प्रत्यभाषत ।<br>
साधो त्वद्दर्शनफला तपःसिद्धिरियं मम ॥ ११११ ॥<br>
अजलं तीर्थममलमकायक्लेशदं तपः ।<br>
अजीवितान्ता स्वगतिः सत्यं साधुसमागमः ॥ १११२ ॥<br>
आश्रमोऽसौ मतङ्गस्य यत्र ते गुरवो मम ।<br>
प्रयाताः परमां सिद्धिं ज्ञानपूता हुतानलाः ॥ १११३ ॥<br>
अपरिम्लानकुसुमः प्रत्यग्रकुशपादपः ।<br>
देशोऽयं तत्प्रसादेन सततं परिदृश्यते ॥ १११४ ॥<br>
चिन्तयैव च कुर्वन्ति संनिधिं सप्तसागराः ।<br>
निखिलान्यपि तीर्थानि निवसन्ति तदाज्ञया ॥ १११५ ॥</p>
<hr>
<p>१. &lsquo;विसमालाशया&rsquo; शा०.</p>
<p>वल्कलानि धृतान्यत्र स्नानधौतानि तैः पुरा ।<br>
पश्य नाद्यापि शुष्कानि यातैर्वर्षशतैरपि ॥ १११६ ॥<br>
स्वस्ति तेऽस्तु नमस्तुभ्यमेषाहं त्वदनुज्ञया ।<br>
व्रजामि स्वोचितं धाम हुत्वा ज्ञानानिले तनुम् ॥ १११७ ॥<br>
इत्युत्क्वा सिद्धशबरी शिरसा रामशासनम् ।<br>
आदायाग्नौ तनुं हुत्वा पदं तेजोमयं ययौ ॥ १११८ ॥<br>
इति शबरीदर्शनम् ॥ ३१ ॥<br>
दिव्येन वपुषा तस्यां यातायां गतिमुत्तमाम् ।<br>
स पम्पाभिमुखं गच्छन् रामः सौमित्त्रिमब्रवीत् ॥ १११९ ॥<br>
मन्ये लक्ष्मण पुण्येऽस्मिन्देशे सा मम दुर्दशा ।<br>
परिक्षीणा मनश्चेदं वक्ति सीतासमागमम् ॥ ११२० ॥<br>
कदा नु पूर्णलावण्यसुधानिःस्यन्दसुन्दरम् ।<br>
वदनेन्दुं मृगदृशो द्रक्ष्याम्यानन्दबान्धवम् ॥ ११२१ ॥<br>
इति ब्रुवाणः संतप्तः प्रौढेन विरहाग्निना।<br>
उत्फुल्लकमलं रामः प्राप पम्पाभिधं सरः ॥ ११२२ ॥<br>
विलासवलनालोलललनालोचनानुगैः ।<br>
लीलालिवलयैर्व्याप्तं बालानिलचलोत्पलैः ॥ ११२३ ॥<br>
सुरसिद्धाङ्गनास्नानलीनकालागुरुद्रवैः ।<br>
दग्धमग्नस्मराङ्गारैरिव श्यामीकृतोदकम् ॥ ११२४ ॥<br>
भ्रमद्भिर्भ्रमरैर्जुष्टं रजन्या प्रेरितैरिव ।<br>
कुसुमानां प्रबोधाय प्रीतिदूतैस्तमःकणैः ॥ ११२५ ॥<br>
मज्जद्भिः कुञ्जरकुलैः श्रितं जलधिशङ्कया ।<br>
जलार्थिभिरिवाम्भोधैर्वज्रिभीतैरिवाचलैः ॥ ११२६ ॥<br>
जलकेलिकलालोलविद्याधरमृगीदृशाम् ।<br>
कुचकुङ्कुमकर्पूरपिशङ्गपरिपाण्डुरम् ॥ ११२७ ॥</p>
<hr>
<p>१. &lsquo;बान्धवम्&rsquo; शा०. २. &lsquo;शतैः शा०.</p>
<p>अपि नन्दनभृङ्गानामुद्धूतैः कमलानिलैः ।<br>
विदधानमिवामोदमहोत्सवनिमन्त्रणम् ॥ ११२८ ॥<br>
लक्ष्मीविलाससंचारनपुरारावविभ्रमैः ।<br>
नादितं नलिनास्वादकषायैः कलहंसकैः ॥ ११२९ ॥<br>
तीरोपान्तलतालास्यगुरुभिः शीकरानिलैः ।<br>
आबद्धताण्डवाभोगं मुहुर्मुग्धशिखण्डिभिः ॥ ११३० ॥<br>
अभिजातमिवासन्नजनतापक्लमापहम् ।<br>
सदाचारमिवावासं श्रियो गुणगणाश्रयम् ॥ ११३१ ॥<br>
सतां चित्तमिव स्वच्छं साधुसङ्गमिव स्थिरम् ।<br>
धर्ममार्गमिवानन्तं मनोरथमिवायतम् ॥ ११३२ ॥<br>
सद्विवेकमिव श्लाघ्यं संभोगमिव वल्लभम् ।<br>
संसारमिव साश्चर्यं स्त्रीवृत्तमिव दुस्तरम् ॥ ११३३ ॥<br>
दर्पणं गगनस्येव सागरस्येव सोदरम् ।<br>
कैलासस्येव हृदयं पूर्णेन्दोरिव मन्दिरम् ॥ ११३४ ॥<br>
तद्विलोक्य सरो रामः प्रचलत्कमलोत्पलम् ।<br>
सुगन्धिवक्त्रं लोलाक्ष्याः सस्मार सितकेसरम् ॥ ११३५ ॥<br>
न तत्र लेभे काकुत्स्थः सीताविरहितो रतिम् ।<br>
यत्सत्यं रमणीयानां स्वस्थे मनसि रम्यता ॥ ११३६ ॥<br>
अचारु चारु सुखिनां चारु दुःखाय दुःखिनाम् ।<br>
भव्यः स्वभावो भावानां न तत्त्वेनोपलभ्यते ॥ ११३७ ॥<br>
प्रियाविरहसंतप्तं तं सिषेवे सशीकरैः ।<br>
सरःकमलकिञ्जल्कपिञ्जरैस्तीरमारुतैः ॥ ११३८ ॥<br>
इति पम्पासरोदर्शनम् ॥ ३२ ॥<br>
अथादृश्यत पञ्चेषुमङ्गलो मधुपोत्सवः ।<br>
वियुक्तरमणीकालः कालः कुसुमलाञ्छनः ॥ ११३९ ॥</p>
<hr>
<p>१. &lsquo;स्त्रीचित्तमिव चञ्चलम्&rsquo; क. २. &lsquo;मङ्गलं&rsquo; क-ख.</p>
<p>कान्ताकटाक्षतरला मत्ताः कुसुमरेणुभिः ।<br>
चेरुः शिलीमुखास्तुल्यं वसन्तस्य स्मरस्य च ॥ ११४० ॥<br>
मानिनीमानमातङ्गमशोककलिकारजः ।<br>
न सेहे नागगन्धोग्रः केसरी कुसुमाकरः ॥ ११४१ ॥<br>
विबभौ स्तोकसंजातस्तबकस्तनबन्धुरः ।<br>
भृङ्गालकाविलासिन्यो लताः किसलयाधरः ॥ ११४२ ॥<br>
पुष्पप्रहासिनि वने तरूणां नवयौवने ।<br>
निःश्वस्योवाच सौमित्रिं रामो रामाहृताशयः ॥ ११४३ ॥<br>
पश्य लक्ष्मण कालोऽयं दुःसहः समुपस्थितः ।<br>
सीतेव तनुतां याता जीविताशापि येन मे ॥ ११४४ ॥<br>
प्रियाप्रणयसानन्दः कालकूजितकोकिलः ।<br>
विडम्बयति मामेष मन्ये विरहमोहितम् ॥ ११४५ ॥<br>
दयितां मदमत्तोऽयं दात्यूहः परिचुम्बति ।<br>
ममैव मन्दभाग्यस्य दूरीभूतास्य न प्रिया ॥ ११४६ ॥<br>
जगर्ज मञ्जरीकुञ्जे कलं भृङ्गस्तथा तथा ।<br>
विलासहासिनीभोगं यातास्य कलिका यथा ॥ ११४७ ॥<br>
चूतवल्लीमधुकरं मालिनीधूमधूसरम् ।<br>
निवारयति लोलेन पश्य पल्लवपाणिना ॥ ११४८ ॥<br>
एक एव प्रियाहीनो रामोऽसि कुसुमागमे ।<br>
इतीव जीवञ्जीवोऽयं विरौति दयितासखः ॥ ११४९ ॥<br>
परागपीतकुसुमाः कुसुमापीतशेखराः ।<br>
शृङ्गारभरणा भान्ति किंशुकाशोकचम्पकाः ॥ ११५० ॥<br>
अदृश्यः पर्णकुसुमैः कर्णिकारोऽयमुन्नतः ।<br>
कामी च भाति दयिताकुचकुङ्कुमपिञ्जरः ॥ ११५१ ॥<br>
पुष्पितः सिन्धुवारोऽयं स्वैरं श्यामागमोत्सुकः ।<br>
ज्योत्स्नापुञ्जपुटैरेव स्थितश्चन्द्रोऽवगुण्ठितः ॥ ११५२ ॥</p>
<hr>
<p>१. &lsquo;राग&rsquo; क-ख. २. &lsquo;सि कुसुमाकरे&rsquo; शा०; &lsquo;रामोऽस्ति&rsquo; स्यात्.</p>
<p>आलिङ्गति लतासालं नदी श्लिष्यति भूधरम् ।<br>
अप्यादत्ते नवौत्सुक्यं चैत्रश्चित्रमचेतसाम् ॥ ११५३ ॥<br>
वसन्ते पुष्पसंतानसुभगामोदमन्दिराः ।<br>
हा प्रिये तरवो रम्या ममैते विषपादपाः ॥ ११५४ ॥<br>
इति पुष्पानिलामोदमूर्छितो विरहातुरः ।<br>
रामः शोचन्प्रियतमां बभ्राम गिरिसानुषु ॥ ११५५ ॥<br>
तं सानुजं धनुष्पाणिमृष्यमूकतटे स्थितः ।<br>
दूरादालोक्य सुग्रीवः किमप्याशङ्कितोऽभवत् ॥ ११५६ ॥<br>
ततस्तदनुगाः सर्वे वानराः कम्पिताङ्गकाः ।<br>
उत्प्लुत्योत्प्लुत्य सहसा शिखराच्छिखरं ययुः ॥ ११५७ ॥<br>
जवेन व्रजतां तेषां मलयं निलयं श्रियः ।<br>
उरुवाताहताः पेतुर्वृक्षाः कुसुमवर्षिणः ॥ ११५८ ॥</p>
<p>इति वसन्तवर्णनम् ॥ ३३ ॥</p>
<p>इति श्रीक्षेमेन्द्रविरचिते रामायणकथासारे समाप्तमारण्यपर्व ।</p>
<hr>

  </div>
</article>


        

        



    <aside class="card border noPrint" id="section-tree-item-kAvyam_padyam_xemendra-rAmAyaNa-manjarI_03_araNyakANDaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/kAvyam/padyam/xemendra-rAmAyaNa-manjarI/03_araNyakANDaH/">०३ अरण्यकाण्डः </a>
            <a data-toggle="collapse" href="#section-tree-item-body-kAvyam_padyam_xemendra-rAmAyaNa-manjarI_03_araNyakANDaH_md" role="button" aria-expanded="false" aria-controls="section-tree-item-body-kAvyam_padyam_xemendra-rAmAyaNa-manjarI_03_araNyakANDaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAvyam_padyam_xemendra-rAmAyaNa-manjarI_03_araNyakANDaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ अरण्यकाण्डः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
