<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ०२ ०२ वालिवधः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="०२ ०२ वालिवधः">
  <meta property="og:description" content="१. वाली नाम मम भ्राता ज्येष्ठः शत्रुनिषूदनः ॥
२. राज्यं प्रशातस्तस्य पितृपैतामहं महत् ।
३. अहं सर्वेषु कालेषु प्रणतः प्रेष्यवत् स्थितः ॥
४. मायावी नाम तेजस्वी पूर्वजो दुन्दुभेः सुतः ।
५. तेन तस्य महद्वैरं वालिनः स्त्रीकृतं पुरा ॥
६. स तु सुप्ते जने रात्रौ किष्किन्धाद्वारमागतः ।
७. नर्दति स्म सुसंरब्धो वालिनं चाह्वयद् रणे ॥
८. प्रसुप्तस्तु मम भ्राता नर्दतो भैरवस्वनम् ।
९. श्रुत्वा न ममृषे वाली निष्पपात जवात् तदा ॥
१०. ततोऽहमपि सौहार्दात् निःसृतो वालिना सह ॥
११. स तु मे भ्रातरं दृष्ट्वा मां च दूरादवस्थितम् ।
१२. असुरो जातसन्त्रासः धरण्या विवरं महत् ।
१३. प्रविवेश (तदा) वेगात् आवामासाद्य विष्ठितौ ॥
१४. मामुवाच ततो वाली वचनं क्षुभितेन्द्रियः ।
१५. इह तिष्ठाद्य सुग्रीव बिलद्वारि समाहितः ।
१६. यावदत्र प्रविश्याहं निहन्मि समरे रिपुम् ॥
१७. तस्य प्रविष्टस्य बिलं साग्रः संवत्सरो गतः ।
१८. भ्रातरं न प्रपश्यामि पापशङ्कि च मे मनः ॥
१९. अथ दीर्घस्य कालस्य बिलात् तस्मात् विनिःसृतम् ।
२०. सफेनं सुधिरं दृष्ट्वा ततोऽहं भृशदुःखितः ॥
२१. नर्दतामसुराणां च ध्वनिर्मे श्रोत्रमागतः ।
२२. न रतस्य च सङ्ग्रामे क्रोशतोऽपि स्वनो गुरोः ॥
२३. अहं त्ववगतो बुद्ध्या चिःनैस्तैः भ्रातरं हतम् ।
२४. पिधाय च बिलद्वारं शिलया गिरिमात्रया ।
२५. शोकार्तश्चोदकं कृत्वा किष्किन्धामागतः सखे ॥
२६. गूहमानस्य मे तत्त्वं यत्नतो मन्त्रिभिः श्रुतम् ।
२७. ततोऽहं तैः समागम्य समेतैरभिषेचितः ॥
२८. राज्यं प्रशासतस्तस्य न्यायतो मम राघव ।
२९. आजगाम रिपुं हत्वा दानवं स तु वानरः ॥
३०. मानयम्स्तं महात्मानं यथावच्चाभ्यवादयम् ॥
३१. अभिषिक्तं तु मां दृष्ट्वा क्रोधात् संरक्तलोचनः ।
३२. मदीयान् मन्त्रिणो बद्ध्वा बहु तत्तदुवाच ह ॥
३३. धिक् त्वामिति च मामुक्त्वा वस्त्रेणैकेन वानरः ।
३४. निर्वासयामास तदा वाली विगतसाध्वसः ॥
३५. तेनाहमपविद्धश्च हृतदारश्च राघव ।
३६. तद्भयाच्च मही कृत्स्ना क्रान्तेयं सवनार्णवा ॥
३७. ऋष्यमूकं गिरिवरं भार्याहरणदुःखितः ।
३८. प्रविष्टोऽस्मि दुराधर्षं वालिनः कारणान्तरे ॥
३९. वालिनस्तु भयार्तस्य सर्वलोकाभयङ्कर ।
४०. कर्तुमर्हसि मे वीर प्रसादं तस्य निग्रहात् ॥
४१. एवमुक्तस्तु तेजस्वी धर्मज्ञो धर्मसंहितम् ।
४२. वचनं वक्तुमारेभे सुग्रीवं प्रहसन्निव ॥
४३. अमोघाः सूर्यसङ्काशा ममैते निशिताः शराः ।
४४. तस्मिन् वालिनि दुर्वृत्ते निपतिष्यन्ति वेगिताः ॥
४५. यावत्तं नाभिपश्यामि तव भार्यापहारिणम् ।
४६. तावत् स जीवेत् पापात्मा वाली चारित्रदूषकः ॥
४७. रामस्य वचनं श्रुत्वा हर्षपौरुषवर्धनम् ।
४८. सुग्रीवः पूजयाञ्चक्रे राघवं प्रशशम्स च ॥
४९. असंशयं प्रज्वलितैः तीक्ष्णैः मर्मातिगैः शरैः ।
५०. त्वं दहेः कुपितो लोकान् युगान्त इव भास्करः ॥
५१. वालिनः पौरुषं यत्तद् यच्च वीर्यं धृतिश्च या ।
५२. तन्ममैकमनाः श्रुत्वा विधत्स्व यदनन्तरम् ॥
५३. समुद्रात् पश्चिमात् पूर्वं दक्षिणादपि चोत्तरम् ।
५४. क्रामत्यनुदिते सूर्ये वाली व्यपगतक्लमः ॥
५५. अग्राण्यारुह्य शैलानां शिखराणि महान्त्यपि ।
५६. ऊर्ध्वमुत्पात्य तरसा प्रतिगृःणाति वीर्यवान् ॥
५७. महिषो दुन्दुभिर्नाम कैलासशिखरप्रभः ।
५८. बलं नागसहस्रस्य धारयामास वीर्यवान् ॥
५९. स वीर्योत्सेकदुष्टात्मा वरदानेन मोहितः ।
६०. जगाम तां पुरीं तस्य किष्किन्धां वालिनः (कपेह्) ॥
६१. ततस्तद् द्वारमागम्य किष्किन्धाया महाबलः ।
६२. ननर्द कम्पयन् भूमिं दुन्दुभिः दुन्दुभिर्यथा ॥
६३. अन्तह्पुरगतो वाली श्रुत्वा शब्दममर्षणः ।
६४. निष्पपात सह स्त्रीभिः ताराभिरिव चन्द्रमाः ॥
६५. उवाच दुन्दुभिः वाक्यं रोषात् संरक्तलोचनः ।
६६. मम युद्धं प्रयच्छाद्य ततो ज्ञास्यामि ते बलम् ॥
६७. अथवा धारयिष्यामि क्रोधमद्य निशामिमाम् ।
६८. गृह्यतामुदयः स्वैरं कामभोगेषु वानर ॥
६९. विसृज्य ताः स्त्रियः सर्वाः ताराप्रभृतिकास्तदा ।
७०. विषाणयोः गृहीत्वा तं दुन्दुभिं गिरिसन्निभम् ।
७१. आविध्यत तदा वाली विनदन् कपिकुञ्जरः ॥
७२. परस्परं घ्नतोस्तत्र वानरासुरयोस्तदा ।
७३. आसीददसुरो युद्धे शक्रसूनुर्व्यवर्धत ॥
७४. व्यापारवीर्यधैर्यैश्च परिक्षीणं पराक्रमैः ।
७५. तं तु दुन्दुभिमुत्पाट्य धरण्यामभ्यपातयत् ॥
७६. युद्धे प्राणहरे तस्मिन् निष्पिष्टो दुन्दुभिस्तदा ।
७७. पपात च महाकायः क्षितौ पञ्चत्वमागतः ॥
७८. तं तोलयित्वा बाहुभ्यां गतसत्त्वमचेतनम् ।
७९. चिक्षेप बलवान् वाली वेगेनैकेन योजनम् ॥
८०. तस्य वेगप्रविद्धस्य वक्त्रात् क्षतजबिन्दवः ।
८१. प्रपेतुर्मारुतोत्क्षिप्ता मतङ्गस्याश्रमं प्रति ॥
८२. तान् दृष्ट्वा पतितान् तस्य मुनिः शोणितविप्रुषः ।
८३. उत्ससर्ज महाशापं क्षेप्तारं वालिनं प्रति ॥
८४. इह तेनाप्रवेष्टव्यं प्रविष्टस्य वधो भवेत् ।
८५. वनं मत्संश्रयं येन दूषितं रुधिरस्रवैः ॥
८६. ततः शापभयात् भीतः ऋष्यमूकं महागिरिम् ।
८७. प्रवेष्टुं नेच्छति हरिः द्रष्टुं वापि नरेश्वर ॥
८८. तस्याप्रवेशं ज्ञात्वाहमिदं राम महावनम् ।
८९. विचरामि सहामात्यो विषादेन विवर्जितः ॥
९०. एषोऽस्थिनिचयस्तस्य दुन्दुभेः संप्रकाशते ।
९१. वीर्योत्सेकान्निरस्तस्य गिरिकूटोपमो महान् ॥
९२. इमे च विपुलाः सालाः सप्त शाखावलम्बिनः ।
९३. यत्रैकं घटते वाली निष्पत्रयितुमोजसा ॥
९४. एतदस्यासमं वीर्यं मया राम प्रकीर्तितम् ।
९५. कथं तं वालिनं हन्तुं समरे शक्ष्यसे नृप ॥
९६. उपलब्धं च मे श्लाघ्यं सन्मित्रं मित्रवत्सल ।
९७. त्वामहं पुरुषव्याघ्र हिमवन्तमिवाश्रितः ॥
९८. किन्तु तस्य बलज्ञोऽहं दुर्भ्रातुः बलशालिनः ।
९९. अप्रत्यक्षं तु मे वीर्यं समरे तव राघव ॥
१००. न खल्वहं त्वां तुलये नावमन्ये न भीषये ।
१०१. कर्मभिः तस्य भीमैस्तु कातर्यं जनितं मम ॥
१०२. कामं राघव ते वाणी प्रमाणं धैर्यमाकृतिः ।
१०३. सूचयन्ति परं तेजो भस्मच्छन्नमिवानलम् ॥
१०४. तस्य तद्वचनं श्रुत्वा सुग्रीवस्य महात्मनः ।
१०५. स्मितपूर्वमथो रामः प्रत्युवाच हरिं प्रभुः ॥
१०६. यदि न प्रत्ययोऽस्मासु विक्रमे तव वानर ।
१०७. प्रत्ययं समरे श्लाघ्यमहमुत्पादयामि ते ॥
१०८. एवमुक्त्वा तु सुग्रीवं सान्त्वं लक्ष्मणपूर्वजः ।
१०९. राघवो दुन्दुभेः कायं पादाङ्गुष्ठेन लीलया ।
११०. तोलयित्वा महाबाहुः चिक्षेप दशयोजनम् ॥
१११. असुरस्य तनुं शुष्कं पादाम्गुष्ठेन वीर्यवान् ।
११२. क्षिप्तं दृष्ट्वा ततः कायं सुग्रीवः पुनरब्रवीत् ॥
११३. आर्द्रः समाम्सः प्रत्यग्रः क्षिप्तः कायः पुरा सखे ।
११४. लघुः संप्रति निर्माम्सः तृणभूतश्च राघव ॥
११५. नात्र शक्यं बलं ज्ञातुं तव वा तस्य वाधिकम् ।
११६. आर्द्रं शुष्कमिति ह्येतत् सुमहद्राघवान्तरम् ।
११७. सालमेकं तु निर्भिन्द्या भवेद्व्यक्तिर्बलाबले ॥
११८. एतच्च वचनं श्रुत्वा सुग्रीवेण सुभाषितम् ।
११९. प्रत्ययार्थं महातेजा रामो जग्राह कार्मुकम् ॥
१२०. स गृहीत्वा धनुर्घोरं शरमेकं च मानदः ।
१२१. सालमुद्दिश्य चिक्षेप ज्यास्वनैः पूरयन् दिशः ॥
१२२. स विसृष्टो बलवता बाणः स्वर्णपरिष्कृतः ।
१२३. भित्त्वा सालान् गिरिप्रस्थे सप्त भूमिं विवेश ह ॥
१२४. तान् दृष्ट्वा सप्त निर्भिन्नान् सालान् वानरपुङ्गवः ।
१२५. रामस्य शरवेगेन विस्मयं परमं गतः ॥
१२६. सुग्रीवः परमप्रीतो राघवाय कृताञ्जलिः ।
१२७. स मूर्ध्ना न्यपतत् भूमौ प्रलम्बीकृतभूषणः ॥
१२८. इदं चोवाच धर्मज्ञं कर्मणा तेन हर्षितः ।
१२९. सेन्द्रानपि सुरान् सर्वान् त्वं बाणैः पुरुषर्षभ ।
१३०. समर्थः समरे हन्तुं किं पुनर्वालिनं प्रभो ॥
१३१. येन सप्त महासाला गिरिर्भूमिश्च दारिताः ।
१३२. बाणेनैकेन काकुत्स्थ स्थाता ते को रणाग्रतः ॥
१३३. तमद्यैव प्रियार्थं मे वैरिणं भ्रातृरूपिणम्
१३४. वालिनं जहि काकुत्स्थ मया बद्धोऽयमञ्जलिः ॥
१३५. ततो रामः परिष्वज्य सुग्रीवं प्रियदर्शनम् ।
१३६. प्रत्युवाच महाप्राज्ञो लक्ष्मणानुमतं वचः ॥
१३७. अस्माद् गच्छाम किष्किन्धां क्षिप्रं गच्छ त्वमग्रतः ।
१३८. गत्वा चाह्वय सुग्रीव वालिनं भ्रातृगन्धिनम् ॥
१३९. सर्वे ते त्वरितं गत्वा किष्किन्धां वालिनः पुरीम् ।
१४०. वृक्षैरात्मानमावृत्य ह्यतिष्ठन् गहने वने ॥
१४१. सुग्रीवोऽप्यनदद् घोरं वालिनोऽह्वानकारणात् ।
१४२. तं श्रुत्वा निनदं भ्रातुः क्रुद्धो वाली महाबलः ।
१४३. निष्पपात सुसंक्रुद्धो भास्करोऽस्ततटादिव ॥
१४४. ततः सुतुमुलं युद्धं वालिसुग्रीवयोरभूत् ।
१४५. गगने गृःअयोर्घोरं बुधाङ्गारकयोरिव ॥
१४६. ततो रामो धनुष्पाणिः तावुभौ समुदैक्षत ।
१४७. अन्योन्यसदृशौ वीरौ उभौ देवौ इवाश्विनौ ॥
१४८. यन्नावगच्छत् सुग्रीवं वालिनं वापि राघवः ।
१४९. ततो न कृतवान् बुद्धिं मोक्तुमन्तकरं शरम् ॥
१५०. एतस्मिन्नन्तरे भग्नः सुग्रीवस्तेन वालिना ।
१५१. अपश्यन् राघवं नाथं ऋष्यमूकं प्रदुद्रुवे ॥
१५२. क्लान्तो रुधिरसिक्ताङ्गः प्रहारैः जर्जरीकृतः ।
१५३. वालिनाभिद्रुतः क्रोधात् प्रविवेश महावनम् ॥
१५४. तं प्रविष्टं वनं दृष्ट्वा वाली शापभयात् ततः ।
१५५. मुक्तोऽह्यसि त्वमित्युक्त्वा स निवृत्तो महाबलः ॥
१५६. राघवोऽपि सह भ्रात्रा सह चैव हनूमता ।
१५७. तदेव वनमागच्छत् सुग्रीवो यत्र वानरः ॥
१५८. तं समीक्ष्यागतं रामं सुग्रीवः सहलक्ष्मणम् ।
१५९. ह्रीमान् दीनमुवाचेदं वसुधामवलोकयन् ॥
१६०. आह्वयस्वेति मामुक्त्वा दर्शयित्वा च विक्रमम् ।
१६१. वैरिणा घातयित्वा च किमिदानीं त्वया कृतम् ॥
१६२. तामेव वेलां वक्तव्यं त्वया राघव तत्त्वतः ।
१६३. वालिनं न निहन्मीति ततो नाहमितो व्रजे ॥
१६४. तस्य चैवं ब्रुवाणस्य सुग्रीवस्य महात्मनः ।
१६५. करुणं दीनया वाचा राघवः पुनरब्रवीत् ॥
१६६. सुग्रीव श्रूयतां तात क्रोधश्च व्यपनीयताम् ।
१६७. कारणं येन बाणोऽयं स मया न विसर्जितः ॥
१६८. अलङ्कारेण वेषेण प्रमाणेन गतेन च ।
१६९. स्वरेण वर्चसा चैव प्रेक्षितेन च वानर ।
१७०. विक्रमेण च वाक्यैश्च व्यक्तिं वां नोपलक्षये ॥
१७१. ततोऽहं रूपसादृश्यात् मोहितो वानरोत्तम ।
१७२. नोत्सृजामि महावेगं शरं शत्रुनिबर्हणम् ॥
१७३. त्वयि वीर विपन्ने हि अज्ञानात् लाघवान्मया ।
१७४. मौढ्यं च मम बाल्यं च स्थापितं स्यात् कपीश्वर ॥
१७५. तस्माद् युद्ध्यस्व भूयस्त्वं मा मा शङ्कीश्च वानर ।
१७६. अभिज्ञानं कुरुष्व त्वमात्मनो वानरेश्वर ।
१७७. येन त्वामभिजानीयां द्वन्द्वयुद्धमुपागतम् ॥
१७८. एतन्मुहूर्ते तु मया पश्य वालिनमाहवे ।
१७९. निरस्तमिषुणैकेन चेष्टमानं महीतले ॥
१८०. गजपुष्पीमिमां फुल्लामुत्पाट्य शुभलक्षणाम् ।
१८१. कुरु लक्ष्मण कण्ठेऽस्य सुग्रीवस्य महात्मनः ॥
१८२. ततो गिरितटे जातामुत्पाट्य कुसुमायुताम् ।
१८३. लक्ष्मणो गजपुष्पीं तां तस्य कण्ठे व्यसर्जयत् ॥
१८४. स तया शुशुभे श्रीमान् लतया कण्ठसक्तया ।
१८५. मालयेव बलाकानां ससन्ध्य इव तोयदः ॥
१८६. ऋष्यमूकात् स धर्मात्मा किष्किन्धां लक्ष्मणाग्रजः ।
१८७. जगाम सह सुग्रीवो वालिविक्रमपालिताम् ।
१८८. समुद्यम्य महच्चापं रामः काञ्चनभूषितम् ।
१८९. शराम्श्चादित्यसङ्काशान् गृहीत्वा रणसाधकान् ॥
१९०. अग्रतस्तु ययौ तस्य राघवस्य महात्मनः ।
१९१. सुग्रीवः संहतग्रीवो लक्ष्मणश्च महाबलः ॥
१९२. पृष्ठतो हनुमान् वीरो नलो नीलश्च वीर्यवान् ।
१९३. तारश्चैव महातेजा हरियूथपयूथपः ॥
१९४. सर्वे ते त्वरितं गत्वा किष्किन्धां वालिनः पुरीम् ।
१९५. वृक्षैरात्मानमावृत्य व्यतिष्ठन् गहने वने ॥
१९६. अथ बालार्कसदृशो दृप्तसिंहगतिस्ततः ।
१९७. दृष्ट्वा रामं क्रियादक्षं सुग्रीवो वाक्यमब्रवीत् ॥
१९८. हरिवागुरया व्याप्तां तप्तकाञ्चनतोरणाम् ।
१९९. प्राप्ताः स्म ध्वजयन्त्राढ्यां किष्किन्धां वालिनः पुरीम् ॥
२००. प्रतिज्ञा या कृता वीर त्वया वालिवधे पुरा ।
२०१. सफलां कुरु तां क्षिप्रं लतां काल इवागतः ॥
२०२. एवमुक्तस्तु धर्मात्मा सुग्रीवेण स राघवः ।
२०३. तमेवोवाच वचनं सुग्रीवं शत्रुसूदनः ॥
२०४. कृताभिज्ञानचिःनस्त्वमनया गजसाह्वया ।
२०५. शोभसेऽप्यधिकं वीर लतया कण्ठसक्तया ।
२०६. विपरीत इवाकाशे सूर्यो नक्षत्रमालया ॥
२०७. अद्य वालिसमुत्थं ते भयं वैरं च वानर ।
२०८. एकेनाहं प्रमोक्ष्यामि बाणमोक्षेण संयुगे ॥
२०९. अनृतं नोक्तपूर्वं मे चिरं कृच्छ्रेऽपि तिष्ठता ।
२१०. धर्मलोभपरीतेन न च वक्ष्ये कथञ्चन ॥
२११. सफलां च करिष्यामि प्रतिज्ञां जहि सम्भ्रमम् ।
२१२. प्रसूतं कलमक्षेत्रं वर्षेणेव शतक्रतुः ॥
२१३. सुग्रीव कुरु तं शब्दं निष्पतेद् येन वानरः ॥
२१४. रिपूणां धर्षितं श्रुत्वा मर्षयन्ति न संयुगे ।
२१५. जानन्तस्तु स्वकं वीर्यं स्त्रीसमक्षं विशेषतः ॥
२१६. स तु रामवचः श्रुत्वा सुग्रीवो हेमपिङ्गलः ।
२१७. ननर्द क्रूरनादेन विनिर्भिन्दन् इवाम्बरम् ॥
२१८. तत्र शब्देन वित्रस्ता गावो यान्ति हतप्रभाः ।
२१९. राजदोषपरामृष्टा कुलस्त्रिय इवाकुलाः ॥
२२०. द्रवन्ति च मृगाः शीघ्रं भग्ना इव रणे हयाः ।
२२१. पतन्ति च खगा भूमौ क्षीणपुण्य इव ग्रहाः ॥
२२२. अथ तस्य निनादं तं सुग्रीवस्य महात्मनः ।
२२३. शुश्रावान्तह्पुरगतो वाली भ्रातुरमर्षणः ॥
२२४. श्रुत्वा तु तस्य निनदं सर्वभूतप्रकम्पनम् ।
२२५. मदश्चैकपदे नष्टः क्रोधश्चापादितो महान् ॥
२२६. ततो रोषपरीताङ्गो वाली स कनकप्रभः ।
२२७. उपरक्त इवादित्यो सद्यो निष्प्रभतां गतः ॥
२२८. वाली दंष्‍ट्राकरालस्तु क्रोधात् दीप्ताग्निलोचनः ।
२२९. भात्युत्पतितपद्माभः समृणाल इव ह्रदः ॥
२३०. शब्दं दुर्मर्षणं श्रुत्वा निष्पपात ततो हरिः ।
२३१. वेगेन च पदन्यासैः दारयन्निव मेदिनीम् ॥
२३२. तं तु तारा परिष्वज्य स्नेहात् दर्शितसौहृदा ।
२३३. उवाच त्रस्तसम्भ्रान्ता हितोदर्कमिदं वचः ॥
२३४. साधु क्रोधमिमं वीर नदीवेगमिवागतम् ।
२३५. शयनादुत्थितः काल्यं त्यज भुक्तामिव स्रजम् ॥
२३६. काल्यमेतेन सम्ग्रामं करिष्यसि च वानर ।
२३७. वीर ते शत्रुबाहुल्यं फल्गुता वा न विद्यते ॥
२३८. सहसा तव निष्क्रामो मम तावन्नरोचते ।
२३९. श्रूयतामभिधास्यामि यन्निमित्तं निवार्यते ॥
२४०. त्वया तस्य निरस्तस्य पीडितस्य विशेषतः ।
२४१. इहैत्य पुनराह्वानं शङ्कां जनयतीव मे ॥
२४२. नासहायमहं मन्ये सुग्रीवं तमिहागतम् ।
२४३. अवष्टब्धसहायश्च यमाश्रित्यैष गर्जति ॥
२४४. प्रकृत्या निपुणश्चैव बुद्धिमान्श्चैव वानरः ।
२४५. नापरीक्षितवीर्येण सुग्रीवः सख्यमेष्यति ॥
२४६. पूर्वमेव मया वीर श्रुतं कथयतो वचः ।
२४७. अङ्गदस्य कुमारस्य वक्ष्यामि त्वा हितं वचः ॥
२४८. प्रवृत्तिस्तेन कथिता चारैरासीन्निवेदिता ॥
२४९. अयोध्याधिपतेः पुत्रौ शूरौ समरदुर्जयौ ।
२५०. इक्ष्वाकूणां कुले जातौ प्रथितौ रामलक्ष्मणौ ॥
२५१. सुग्रीवप्रियकामार्थं प्राप्तौ तत्र दुरासदौ ॥
२५२. स ते भ्रातुर्हि विख्यातः सहायो रणकर्मणि ।
२५३. निवासवृक्षः साधूनामापन्नानां परागतिः ।
२५४. आर्तानां संश्रयश्चैव यशसश्चैव भाजनम् ।
२५५. ज्ञानविज्ञानसंपन्नो निदेशे निरतः पितुः ।
२५६. धातूनामिव शैलेन्द्रो गुणानामाकरो महान् ॥
२५७. तत्क्षमो न विरोधस्ते सह तेन महात्मना ।
२५८. श्रूयतां क्रियतां चैव तव वक्ष्यामि यद् हितम् ॥
२५९. यौवराज्येन सुग्रीवं तूर्णं साध्वभिषेचय ।
२६०. विग्रहं मा कृथा वीर भ्रात्रा राजन् यवीयसा ॥
२६१. अहं हि ते क्षमं मन्ये तेन रामेण सौहृदम् ।
२६२. लालनीयो हि ते भ्राता यवीयानेष वानरः ।
२६३. तत्र वा सन्निहस्थो वा सर्वथा बन्धुरेव ते ।
२६४. न हि तेन समं बन्धुं भुवि पश्यामि कञ्चन ॥
२६५. यदि ते मत्प्रियं कार्यं यदि चावैहि मां हिताम् ।
२६६. याच्यमानः प्रियत्वेन साधु वाक्यं कुरुष्व मे ॥
२६७. तामेवं ब्रुवतीं तारां ताराधिपनिभाननाम् ।
२६८. वाली निर्भर्त्सयामास वचनं चेदमब्रवीत् ॥
२६९. गर्जतोऽस्य सुसंरब्धं भ्रातुः शत्रोः विशेषतः ।
२७०. मर्षयिष्यामि केनापि कारणेन वरानने ॥
२७१. सोढुं न च समर्थोऽहं युद्धकामस्य संयुगे ।
२७२. सुग्रीवस्य च संरम्भं हीनग्रीवस्य गर्जितम् ॥
२७३. न च कार्यो विषादस्ते राघवं प्रति मत्कृते ।
२७४. धर्मज्ञश्च कृतज्ञश्च कथं पापं करिष्यति ॥
२७५. प्रतियोत्स्याम्यहं गत्वा सुग्रीवं जहि सम्भ्रमम् ।
२७६. दर्पं चास्य विनेष्यामि न च प्राणैर्विमोक्ष्यते ॥
२७७. कृतं तारे सहायत्वं दर्शितं सौहृदं मयि ।
२७८. शापितासि मम प्राणैः निवर्तस्व जनेन च ॥
२७९. तं तु तारा परिष्वज्य वालिनं प्रियवादिनी ।
२८०. चकार रुदती मन्दं दक्षिणा सा प्रदक्षिणम् ॥
२८१. ततः स्वस्त्ययनं कृत्वा मन्त्रविद् विजयैषिणी ।
२८२. अन्तह्पुरं सह स्त्रीभिः प्रविष्टा शोकमोहिता ॥
२८३. प्रविष्टायां तु तारायां सह स्त्रीभिः स्वमालयम् ।
२८४. नगर्या निर्ययौ (वाली) महासर्प इव श्वसन् ।
२८५. सर्वतः चारयन् दृष्टिं शत्रुदर्शनकाङ्क्षया ॥
२८६. स ददर्श ततः श्रीमान् सुग्रीवं हेमपिङ्गलम् ॥
२८७. तं स दृष्ट्वा महाबाहुः सुग्रीवं पर्यवस्थितम् ।
२८८. गाढं परिदधे वासो वाली परमकोपनः ॥
२८९. स वाली गाढसंवीतो मुष्टिमुद्यम्य वीर्यवान् ।
२९०. सुग्रीवमेवाभिमुखो ययौ योद्धुं कृतक्षणः ।
२९१. श्लक्ष्णं मुष्टिं समुद्यम्य संरब्धतरमागतः ॥
२९२. तौ भीमबलविक्रान्तौ सुपर्णसमवेगिनौ ।
२९३. प्रवृद्धौ घोरवपुषौ चन्द्रसूर्याविवाम्बरे ॥
२९४. परस्परममित्रघ्नौ छिद्रान्वेषणतत्परौ ।
२९५. तौ शोणिताक्षौ युद्ध्येतां वानरौ वनचारिणौ ॥
२९६. मेघाविव महाशब्दैः तर्जमानौ परस्परम् ।
२९७. मुष्टिभिः जानुभिः पद्भिः बाहुभिश्च पुनः पुनः ॥
२९८. तयोर्युद्धमभूत् घोरं वृत्रवासवयोरिव ।
२९९. ततोऽवर्धत वाली तु बलवीर्यसमन्वितः ।
३००. वालिना भग्नदर्पस्तु सुग्रीवो परिहीयत ॥
३०१. हीयमानमथापश्यत् सुग्रीवं वानरेश्वरम् ।
३०२. प्रेक्षमाणं दिशश्चैव राघवः स मुहुर्मुहुः ॥
३०३. ततो रामो महातेजा आर्तं दृष्ट्वा हरीश्वरम् ।
३०४. (वीरो) धनुषि सन्धाय शरमाशीविषोपमम् ।
३०५. पूरयामास तच्चापं कालचक्रमिवान्तकः ॥
३०६. तस्य ज्यातलघोषेण त्रस्ताः पत्ररथेश्वराः ।
३०७. प्रदुद्रुवुः मृगाश्चैव युगान्त इव मोहिताः ॥
३०८. मुक्तस्तु वज्रनिर्घोषः प्रदीप्ताशनिसन्निभः ।
३०९. राघवेण महाबाणो वालिवक्षसि पातितः ॥
३१०. ततस्तेन महातेजा वीर्योत्सिक्तः कपीश्वरः ।
३११. वेगेनाभिहतो वाली निपपात महीतले ॥
३१२. इन्द्रध्वज इवोद्धूतः पौर्णमास्यां महीतले ।
३१३. आश्वयुक्समये मासि गतश्रीको विचेतनः ॥
३१४. अस्मिन् निपतिते भूमौ हर्यृक्षाणां गणेश्वरे ।
३१५. नष्टचन्द्रमिव व्योम न व्यराजत मेदिनी ॥
३१६. भूमौ निपतितस्यापि तस्य देहं महात्मनः ।
३१७. न श्रीर्जहाति न प्राणा न तेजो न पराक्रमः ॥
३१८. शक्रदत्ता वरा माला काञ्चनी रत्नभूषिता ।
३१९. दधार हरिमुख्यस्य प्राणान्स्तेजः श्रियं च सा ॥
३२०. स तया मालया वीरो हैमया हरियूथपः ।
३२१. सन्ध्यानुगतपर्यन्तः पयोधर इवाभवत् ॥
३२२. तस्य माला च देहश्च मर्मघाती च यः शरः ।
३२३. त्रिधेव रचिता लक्ष्मीः पतितस्यापि शोभते ॥
३२४. तं तथा पतितं संख्ये गतार्चिषमिवानलम् ।
३२५. ययातिमिव पुण्यान्ते देवलोकादिह च्युतम् ।
३२६. आदित्यमिव कालेन युगान्ते भुवि पातितम् ।
३२७. महेन्द्रपुत्रं पतितं वालिनं हेममालिनम् ।
३२८. व्यूढोरस्कं महाबाहुं दीप्तास्यं हरिलोचनम् ।
३२९. लक्ष्मणानुगतो रामो ददर्शोपससर्प च ॥
३३०. तं दृष्ट्वा राघवं वाली लक्ष्मणं च महाबलम् ।
३३१. अब्रवीत् परुषं वाक्यं प्रश्रितं धर्मसंहितम् ॥
३३२. त्वं नराधिपतेः पुत्रः प्रथितः प्रियदर्शनः ।
३३३. पराङ्‍मुखवधं कृत्वा कोऽत्र प्राप्तस्त्वया गुणः ॥
३३४. रामः करुणवेदी च प्रजानां च हिते रतः ।
३३५. सानुक्रोशो महोत्साहः समयज्ञो दृढव्रतः ।
३३६. इत्येतत् सर्वभूतानि कथयन्ति यशो भुवि ॥
३३७. दमः शमः क्षमा धर्मो धृतिः सत्यं पराक्रमः ।
३३८. पार्थिवानां गुणा राजन् दण्डश्चाप्यपकारिषु ॥
३३९. तान् गुणान् संप्रधार्याहमग्र्यं चाभिजनं तव ।
३४०. तारया प्रतिषिद्धोऽपि सुग्रीवेण समागतः ॥
३४१. न त्वां विनिहतात्मानं धर्मध्वजमधार्मिकम् ।
३४२. जाने पापसमाचारं तृणैः कूपमिवावृतम् ॥
३४३. सतां वेषधरं पापं प्रच्छन्नमिव पावकम् ।
३४४. नाहं त्वामभिजानामि धर्मच्छद्माभिसंवृतम् ॥
३४५. विषये वा पुरे वा ते यदा नापकरोम्यहम् ।
३४६. न च त्वामवजाने च कस्मात्त्वं हम्स्यकिल्बिषम् ।
३४७. फलमूलाशनं नित्यं वानरं वनगोचरम् ।
३४८. मामिहाप्रतियुद्ध्यन्तमन्येन च समागतम् ॥
३४९. भूमिर्हिरण्यं रूपं च विग्रहे कारणानि च ।
३५०. तत्र कस्ते वने लोभो मदीयेषु फलेषु वा ॥
३५१. नयश्च विनयश्चोभौ निग्रहानुग्रहावपि ।
३५२. राजवृत्तिरसङ्कीर्णा न नृपा कामवृत्तयः ॥
३५३. हत्वा बाणेन काकुत्स्थ मामिहानपराधिनम् ।
३५४. किं वक्ष्यसि सतां मध्ये कर्म कृत्वा जुगुप्सितम् ॥
३५५. राजहा ब्रःमहा गोघ्नः चोरः प्राणिवधे रतः ।
३५६. नास्तिकः परिवेत्ता च सर्वे निरयगामिनः ॥
३५७. सूचकश्च कदर्यश्च मित्रघ्नो गुरुतल्पगः ।
३५८. लोकं पापात्मनामेते गच्छन्ते नात्र संशयः ॥
३५९. पञ्च पञ्चनखा भक्ष्या ब्रःमक्षत्रेण राघव ।
३६०. शल्यकः श्वाविधो गोधा शशः कूर्मश्च पञ्चमः ॥
३६१. चर्म चास्थि च मे राम न स्पृशन्ति मनीषिणः ।
३६२. अभक्ष्यानि च माम्सानि सोऽहं पञ्चनखो हतः ॥
३६३. शठो नैकृतिकः क्षुद्रो मिथ्याप्रश्रितमानसः ।
३६४. कथं दशरथेन त्वं जातो पापो महात्मना ॥
३६५. छिन्नचारित्रकक्ष्येण सतां धर्मातिवर्तिना ।
३६६. त्यक्तधर्मांकुशेनाहं निहतो रामहस्तिना ॥
३६७. उदासीनेषु योऽस्मासु विक्रमोऽयं प्रकाशितः ।
३६८. अपकारिषु ते राम नैवं पश्यामि विक्रमम् ॥
३६९. दृश्यमानस्तु युद्ध्येथा मया युधि नृपात्मज ।
३७०. अद्य वैवस्वतं देवं पश्येस्त्वं निहतो मया ॥
३७१. सुग्रीवप्रियकामेन यदहं निहतस्त्वया ।
३७२. मामेव यदि पूर्वं त्वमेतदर्थमचोदयः ।
३७३. मैथिलीमहमेकाःना तव चानीतवान् भवेः ॥
३७४. युक्तं यत् प्राप्नुयात् राज्यं सुग्रीवः स्वर्गते मयि ।
३७५. अयुक्तं यदधर्मेण त्वयाहं निहतो मया ॥
३७६. काममेवं विधो लोकः कालेन विनियुज्यते ।
३७७. क्षमं चेत् भवता प्राप्तुमुत्तरं साधु चिन्त्यताम् ॥
३७८. इत्येवमुक्त्वा परिशुष्कवक्त्रह्
३७९. शराभिघातात् व्यथितो महात्मा ।
३८०. समीक्ष्य रामं रविसन्निकाशम्
३८१. तूष्णीं बभूवामरराजसूनुः ॥
३८२. इत्युक्तः प्रश्रितं वाक्यं धर्मार्थसहितं हितम् ।
३८३. तं निष्प्रभमिवादित्यं मुक्ततोयमिवाम्बुदम् ।
३८४. उक्तवाक्यं हरिश्रेष्ठं उपशान्तमिवानलम् ।
३८५. अधिक्षिप्तस्तदा रामः पश्चाद् वालिनमब्रवीत् ॥
३८६. धर्ममर्थं च कामं च समयं चापि लौकिकम् ।
३८७. अविज्ञाय कथं बाल्यात् मामिहाद्य विगर्हसे ॥
३८८. इक्ष्वाकूणामियं भूमिः सशैलवनकानना ।
३८९. मृगपक्षिमनुष्याणां निग्रहानुग्रहेष्वपि ॥
३९०. तां पालयति धर्मात्मा भरतः सत्यवान् शुचिः ।
३९१. धर्मकामार्थतत्त्वज्ञो निग्रहानुग्रहे रतः ॥
३९२. तस्य धर्मकृतादेशा वयमन्ये च पार्थिवाः ।
३९३. चरामो वसुधां कृत्स्नां धर्मसन्तानमिच्छवः ॥
३९४. ते वयं मार्गविभ्रष्टं स्वधर्मे परमे स्थिताः ।
३९५. भरताज्ञां पुरस्कृत्य निगृःणीमो यथाविधि ॥
३९६. तदेतत् कारणं पश्य यदर्थं त्वं मया हतः ।
३९७. त्वं तु संक्लिष्टधर्मश्च कर्मणा च विगर्हितः ।
३९८. कामतन्त्रप्रधानश्च न स्थितो राजवर्त्मनि ॥
३९९. अस्य त्वं धरमाणस्य सुग्रीवस्य महात्मनः ।
४००. भ्रातुर्वर्तसि भार्यायां स्नुषायां पापकर्मकृत् ॥
४०१. यवीयान् आत्मनः पुत्रः शिष्यश्चापि गुणोदितः ।
४०२. पुत्रवत् ते त्रयः चिन्त्या धर्मश्चैवात्र कारणम् ॥
४०३. औरसीं भगिनीं वापि भार्यां वाप्यनुजस्य यः ।
४०४. प्रचरेत नरः कामात् तस्य दण्डो वधः स्मृतः ॥
४०५. सुग्रीवेण च मे सख्यं लक्ष्मणेन यथा तथा ।
४०६. दारराज्यनिमित्तं च निःश्रेयसि रतः स मे ॥
४०७. प्रतिज्ञा च मया दत्ता तदा वानरसन्निधौ ।
४०८. प्रतिज्ञा च कथं शक्ष्या मद्विधेनानवेक्षितुम् ॥
४०९. सर्वथा धर्म इत्येव द्रष्टव्यस्तव निग्रहः ।
४१०. वयस्यस्योपकर्तव्यं धर्ममेवानुपश्यता ॥
४११. राजभिः धृतदम्डाश्च कृत्वा पापानि मानवाः ।
४१२. निर्मलाः स्वर्गमायान्ति सन्तः सुकृतिनो यथा ॥
४१३. शासनाद् वापि मोक्षाद् वा स्तेनः पापात् प्रमुच्यते ।
४१४. राजा त्वशासन् पापस्य तदवाप्नोति किल्बिषम् ॥
४१५. तदलं परितापेन धर्मतः परिकल्पितः ।
४१६. वधो वानरशार्दूल न वयं स्ववशे स्थिताः ॥
४१७. शृणु चाप्यपरं भूयः कारणं हरिपुङ्गव ।
४१८. तत् श्रुत्वा हि महद् वीर न मन्युं कर्तुमर्हसि ॥
४१९. वागुराभिश्च पाशैश्च कूटैश्च विविधैर्नराः ।
४२०. प्रतिच्छन्नाश्च दृश्याश्च गृःणन्ति सुबहून् मृगान् ॥
४२१. विध्यन्ति विमुखान्श्चापि न च दोषोऽत्र विद्यते ।
४२२. तस्मात् त्वं निहतो युद्धे मया बाणेन वानर ।
४२३. अयुध्यन् प्रतियुध्यन् वा यस्मात् शाखामृगो ह्यसि ॥
४२४. दुर्लभस्य च धर्मस्य जीवितस्य शुभस्य च ।
४२५. राजानो वानरश्रेष्ठ प्रदातारो न संशयः ॥
४२६. तान् न हिम्स्यात् न चाक्रोशेत् नाक्षिपेत् नाप्रियं वदेत् ।
४२७. देवा मानुषरूपेण चरन्त्येते महीतले ॥
४२८. त्वं तु धर्ममविज्ञाय केवलं रोषमास्थितः ।
४२९. विदूषयसि मां धर्मे पितृपैतामहे स्थितम् ॥
४३०. एवमुक्तस्तु रामेण वाली प्रव्यथितो भृशम् ।
४३१. प्रत्युवाच ततो रामं प्राञ्जलिर्वानरेश्वरः ॥
४३२. यत् त्वमात्थ नरश्रेष्ठ तत् तथैव न संशयः ।
४३३. प्रतिवक्तुं प्रकृष्टे हि नापकृष्टस्तु शक्नुयात् ॥
४३४. यदयुक्तं मया पूर्वं प्रमादात् वाक्यमप्रियम् ।
४३५. तत्रापि खलु मां दोषं कर्तुं नार्हसि राघव ॥
४३६. न चात्मानमहं शोचे न तारां नापि बान्धवान् ।
४३७. यथा पुत्रं गुणश्रेष्ठमङ्गदं कनकाङ्गदम् ॥
४३८. बालश्चाकृतबुद्धिश्च एकपुत्रश्च मे प्रियः ।
४३९. तारेयो राम भवता रक्षणीयो महाबलः ॥
४४०. सुग्रीवे चाङ्गदे चैव विधत्स्व मतिमुत्तमाम् ।
४४१. त्वं हि गोप्ता च शास्ता च कार्याकार्यविधौ स्थितः ॥
४४२. या ते नरपते वृत्तिः भरते लक्ष्मणे च या ।
४४३. सुग्रीवे चाङ्गदे राजन् तां त्वमाधातुमर्हसि ॥
४४४. त्वद्वशे वर्तमानेन तव चित्तानुवर्तिना ।
४४५. शक्यं दिवं चार्जयितुं वसुधां चापि शासितुम् ॥
४४६. त्वत्तोऽहं वधमाकाङ्क्षन् वार्यमाणोऽपि तारया ।
४४७. सुग्रीवेण सह भ्रात्रा द्वन्द्वयुद्धमुपागतः ॥
४४८. इत्युक्त्वा वानरो रामं विरराम हरीश्वरः ।
४४९. स तमाश्वासयद् रामो वालिनं व्यक्तदर्शनम् ॥
४५०. साधु सम्मतया वाचा धर्मतत्त्वार्थयुक्तया ।
४५१. न सन्तापस्त्वया कार्यः एतदर्थं प्लवङ्गम ॥
४५२. वयं भवद्विशेषेण धर्मतः कृतनिश्चयाः ।
४५३. त्यज शोकं च मोहं च भयं च हृदये स्थितम् ॥
४५४. यथा त्वय्यङ्गदो नित्यं वर्तते वानरेश्वर ।
४५५. तथा वर्तेत सुग्रीवे मयि चापि न संशयः ॥
४५६. स वानरमहाराजः शयानः शरपीडितः ।
४५७. प्रत्युक्तो हेतुमद्वाक्यैः नोत्तरं प्रत्यपद्यत ॥
४५८. अश्मभिः परिभिन्नाङ्गो पादपैराहतो भृशम् ।
४५९. रामबाणेन चाक्रान्तो जीवितान्ते मुमोह सः ॥
४६०. तं भार्या बाणमोक्षेण रामदत्तेन संयुगे ।
४६१. हतं प्लवगशार्दूलं तारा शुश्राव वालिनम् ॥
४६२. सा सपुत्राप्रियं श्रुत्वा वधं भर्तुः सुदारुणम् ।
४६३. निष्पपात भृशं तस्मात् उद्विग्ना गिरिकन्दरात् ॥
४६४. ये त्वङ्गदपरीवारा वानरा हि महाबलाः ।
४६५. ते सकार्मुकमालोक्य रामं त्रस्ताः प्रदुद्रुवुः ॥
४६६. तानुवाच समासाद्य दुःखितान् दुःखिता सती ।
४६७. रामवित्रासितान् सर्वाननुबद्धानिवेषुभिः ॥
४६८. वानरा राजसिंहस्य यस्य यूयं पुरःसराः ।
४६९. तं विहाय सुवित्रस्ताः कस्माद् द्रवथ दुर्गताः ॥
४७०. कपिपत्न्या वचः श्रुत्वा कपयः कामरूपिणः ।
४७१. प्राप्तकालमविश्लिष्टं ऊचुर्वचनमङ्गनाम् ॥
४७२. जीवपुत्रे निवर्तस्व पुत्रं रक्षस्व चाङ्गदम् ।
४७३. अन्तको रामरूपेण हत्वा नयति वालिनम् ॥
४७४. अस्मिन् प्लवगशार्दूले हते शक्रसमप्रभे ।
४७५. रक्ष्यतां नगरी शूरैः अङ्गदश्चाभिषिच्यताम् ॥
४७६. पदस्थं वालिनः पुत्रं भजिष्यन्ति प्लवङ्गमाः ॥
४७७. अथवा रुचिरं स्थानमिह ते रुचिरानने
४७८. आविशन्ति च दुर्गाणि क्षिप्रमद्यैव वानराः ॥
४७९. अल्पान्तरगतानां तु श्रुत्वा वचनमङ्गना ।
४८०. आत्मनः प्रतिरूपं सा बभाषे चारुहासिनी ॥
४८१. पुत्रेण मम किं कार्यं राज्येनापि किमात्मना ।
४८२. कपिसिंहे महाभागे तस्मिन् भर्तरि नश्यति ॥
४८३. पादमूलं गमिष्यामि तस्यैवाहं महात्मनः ।
४८४. योऽसौ रामप्रयुक्तेन शरेण विनिपातितः ॥
४८५. एवमुक्त्वा प्रदुद्राव रुदती शोकमूर्च्छिता ।
४८६. शिरश्चोरश्च बाहुभ्यां दुःखेन समभिघ्नती ॥
४८७. आव्रजन्ती ददर्शाथ पतिं निपतितं भुवि ।
४८८. हन्तारं दानवेन्द्राणां समरेष्वनिवर्तिनाम् ।
४८९. क्षेप्तारं पर्वतेन्द्राणां वज्राणामिव वासवम् ॥
४९०. अवष्टभ्य च तिष्ठन्तं ददर्श धनुरुत्तमम् ।
४९१. रामं रामानुजं चैव भर्तुश्चैवानुजं शुभम् ॥
४९२. तानतीत्य समासाद्य भर्तारं निहतं रणे ।
४९३. समीक्ष्य व्यथिता भूमौ सम्भ्रान्ता निपपात ह ॥
४९४. सुप्तेव पुनरुत्थाय आर्यपुत्रेति वादिनी ।
४९५. रुरोद सा पतिं दृष्ट्वा संवीतं मृत्युदामभिः ॥
४९६. तं प्राप्तविजयं वाली सुग्रीवं प्लवगेश्वरम् ।
४९७. वीक्षमाणस्तु मन्दासुः सर्वतो मन्दमुच्छ्वसन् ।
४९८. आभाष्य व्यक्तया वाचा सस्नेहमिदमब्रवीत् ॥
४९९. सुग्रीव दोषेण न मां गन्तुमर्हसि किल्बिषात् ॥
५००. कृष्यमाणं भविष्येण बुद्धिमोहेन मां बलात् ॥
५०१. युगपद्विहितं तात न मन्ये सुखमावयोः ।
५०२. सौहार्दं भ्रातृयुक्तं हि तदिदं तात नान्यथा ॥
५०३. प्रतिपद्य त्वमद्यैव राज्यमेषां वनौकसाम् ।
५०४. मामप्यद्यैव गच्छन्तं विद्धि वैवस्वतक्षयम् ॥
५०५. जीवितं च हि राज्यं च श्रियं च विपुलामिमाम् ।
५०६. प्रजहाम्येष वै तूर्णं महच्चागर्हितं यशः ॥
५०७. अस्यां त्वहमवस्थायां वीर वक्ष्यामि यद्वचः ।
५०८. यद्यप्यसुकरं राजन् कर्तुमेव त्वमर्हसि ॥
५०९. सुखार्हं सुखसंवृद्धं बालमेनमबालिशम् ।
५१०. बाष्पपूर्णमुखं पश्य भूमौ पतितमङ्गदम् ॥
५११. मम प्राणैः प्रियतरं पुत्रं पुत्रमिवौरसम् ।
५१२. मया हीनमहीनार्थं सर्वतः परिपालय ॥
५१३. त्वमप्यस्य पिता दाता परित्राता च सर्वशः ।
५१४. भयेष्वभयदश्चैव यथार्हं प्लवगेश्वर ॥
५१५. एष तारात्मजः श्रीमान् त्वया तुल्यपराक्रमः ।
५१६. रक्षसां च वधे तेषामग्रतस्ते भविष्यति ॥
५१७. अनुरूपाणि कर्माणि विक्रम्य बलवान् रणे ।
५१८. करिष्यत्येव तारेयः तेजस्वी तरुणोऽङ्गदः ॥
५१९. सुषेणदुहिता चेयं अर्थसूक्ष्मविनिश्चये ।
५२०. औत्पातिके च विविधे सर्वतः परिनिष्ठिता ॥
५२१. यदेषा साध्विति ब्रूयात् कार्यं तन्मुक्तसंशयम् ।
५२२. न हि तारामतं किञ्चिदन्यथा परिवर्तते ॥
५२३. राघवस्य च ते कार्यं कर्तव्यमविशङ्कया ।
५२४. स्यादधर्मो ह्यकरणे त्वां च हिम्स्याद्विमानितः ॥
५२५. इमां च मालामाधत्स्व दिव्यां सुग्रीव काञ्चनीम् ।
५२६. उदारा श्रीः स्थिता ह्यस्यां संप्रजह्यान्मृते मयि ॥
५२७. इत्येवमुक्तः सुग्रीवो वालिना भ्रातृसौहृदात् ।
५२८. जग्राह सोऽभ्यनुज्ञातो मालां तां चैव काञ्चनीम् ॥
५२९. तां मालां काञ्चनीं दत्त्वा दृष्ट्वा चैवात्मजं स्थितम् ।
५३०. संसिद्धः प्रेत्यभावाय स्नेहादङ्गदमब्रवीत् ॥
५३१. देशकालौ भजस्वाद्य रममाणः प्रियाप्रिये ।
५३२. सुखदुःखसहः काले सुग्रीववशगो भव ॥
५३३. यथा हि त्वं महाबाहो लालितः सततं मया ।
५३४. स तथा वर्तमानं त्वां सुग्रीवो बहुमन्यते ॥
५३५. नास्यामित्रैः गतं गच्छेः मा शत्रुभिररिन्दम ।
५३६. भर्तुरर्थपरो दान्तः सुग्रीववशगो भव ॥
५३७. न चातिप्रणयः कार्यः कर्तव्योऽप्रणयश्च ते ।
५३८. उभयं हि महादोषं तस्मादन्तरदृक् भव ॥
५३९. इत्युक्त्वाथ विवृत्ताक्षः शरसंपीडितो भृशम् ।
५४०. विवृतैर्दशनैर्भीमैः बभूवोत्क्रान्तजीवितः ॥
५४१. उद्वबर्ह शरं नीलः तस्य गात्रगतं तदा ।
५४२. गिरिगह्वरसम्लीनं दीप्तमाशीविषं यथा ॥
५४३. अस्तमस्तकसंरुद्धरश्मेर्दिनकरादिव ।
५४४. पेतुः क्षतजधारास्तु धारा इव धराधरात् ॥
५४५. ततो विचुक्रुशुस्तत्र वानरा हतयूथपाः ।
५४६. परिदेवयमानास्ते सर्वे प्लवगसत्तमाः ॥
५४७. ततस्तु तारा व्यसनार्णवप्लुता
५४८. मृतस्य भर्तुः वदनं समीक्ष्य सा ।
५४९. जगाम भूमिं परिरभ्य वालिनम्
५५०. महाद्रुमं छिन्नमिवाश्रिता लता ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="valmikiyam">

  <meta itemprop="name" content="०२ ०२ वालिवधः">
  <meta itemprop="description" content="१. वाली नाम मम भ्राता ज्येष्ठः शत्रुनिषूदनः ॥
२. राज्यं प्रशातस्तस्य पितृपैतामहं महत् ।
३. अहं सर्वेषु कालेषु प्रणतः प्रेष्यवत् स्थितः ॥
४. मायावी नाम तेजस्वी पूर्वजो दुन्दुभेः सुतः ।
५. तेन तस्य महद्वैरं वालिनः स्त्रीकृतं पुरा ॥
६. स तु सुप्ते जने रात्रौ किष्किन्धाद्वारमागतः ।
७. नर्दति स्म सुसंरब्धो वालिनं चाह्वयद् रणे ॥
८. प्रसुप्तस्तु मम भ्राता नर्दतो भैरवस्वनम् ।
९. श्रुत्वा न ममृषे वाली निष्पपात जवात् तदा ॥
१०. ततोऽहमपि सौहार्दात् निःसृतो वालिना सह ॥
११. स तु मे भ्रातरं दृष्ट्वा मां च दूरादवस्थितम् ।
१२. असुरो जातसन्त्रासः धरण्या विवरं महत् ।
१३. प्रविवेश (तदा) वेगात् आवामासाद्य विष्ठितौ ॥
१४. मामुवाच ततो वाली वचनं क्षुभितेन्द्रियः ।
१५. इह तिष्ठाद्य सुग्रीव बिलद्वारि समाहितः ।
१६. यावदत्र प्रविश्याहं निहन्मि समरे रिपुम् ॥
१७. तस्य प्रविष्टस्य बिलं साग्रः संवत्सरो गतः ।
१८. भ्रातरं न प्रपश्यामि पापशङ्कि च मे मनः ॥
१९. अथ दीर्घस्य कालस्य बिलात् तस्मात् विनिःसृतम् ।
२०. सफेनं सुधिरं दृष्ट्वा ततोऽहं भृशदुःखितः ॥
२१. नर्दतामसुराणां च ध्वनिर्मे श्रोत्रमागतः ।
२२. न रतस्य च सङ्ग्रामे क्रोशतोऽपि स्वनो गुरोः ॥
२३. अहं त्ववगतो बुद्ध्या चिःनैस्तैः भ्रातरं हतम् ।
२४. पिधाय च बिलद्वारं शिलया गिरिमात्रया ।
२५. शोकार्तश्चोदकं कृत्वा किष्किन्धामागतः सखे ॥
२६. गूहमानस्य मे तत्त्वं यत्नतो मन्त्रिभिः श्रुतम् ।
२७. ततोऽहं तैः समागम्य समेतैरभिषेचितः ॥
२८. राज्यं प्रशासतस्तस्य न्यायतो मम राघव ।
२९. आजगाम रिपुं हत्वा दानवं स तु वानरः ॥
३०. मानयम्स्तं महात्मानं यथावच्चाभ्यवादयम् ॥
३१. अभिषिक्तं तु मां दृष्ट्वा क्रोधात् संरक्तलोचनः ।
३२. मदीयान् मन्त्रिणो बद्ध्वा बहु तत्तदुवाच ह ॥
३३. धिक् त्वामिति च मामुक्त्वा वस्त्रेणैकेन वानरः ।
३४. निर्वासयामास तदा वाली विगतसाध्वसः ॥
३५. तेनाहमपविद्धश्च हृतदारश्च राघव ।
३६. तद्भयाच्च मही कृत्स्ना क्रान्तेयं सवनार्णवा ॥
३७. ऋष्यमूकं गिरिवरं भार्याहरणदुःखितः ।
३८. प्रविष्टोऽस्मि दुराधर्षं वालिनः कारणान्तरे ॥
३९. वालिनस्तु भयार्तस्य सर्वलोकाभयङ्कर ।
४०. कर्तुमर्हसि मे वीर प्रसादं तस्य निग्रहात् ॥
४१. एवमुक्तस्तु तेजस्वी धर्मज्ञो धर्मसंहितम् ।
४२. वचनं वक्तुमारेभे सुग्रीवं प्रहसन्निव ॥
४३. अमोघाः सूर्यसङ्काशा ममैते निशिताः शराः ।
४४. तस्मिन् वालिनि दुर्वृत्ते निपतिष्यन्ति वेगिताः ॥
४५. यावत्तं नाभिपश्यामि तव भार्यापहारिणम् ।
४६. तावत् स जीवेत् पापात्मा वाली चारित्रदूषकः ॥
४७. रामस्य वचनं श्रुत्वा हर्षपौरुषवर्धनम् ।
४८. सुग्रीवः पूजयाञ्चक्रे राघवं प्रशशम्स च ॥
४९. असंशयं प्रज्वलितैः तीक्ष्णैः मर्मातिगैः शरैः ।
५०. त्वं दहेः कुपितो लोकान् युगान्त इव भास्करः ॥
५१. वालिनः पौरुषं यत्तद् यच्च वीर्यं धृतिश्च या ।
५२. तन्ममैकमनाः श्रुत्वा विधत्स्व यदनन्तरम् ॥
५३. समुद्रात् पश्चिमात् पूर्वं दक्षिणादपि चोत्तरम् ।
५४. क्रामत्यनुदिते सूर्ये वाली व्यपगतक्लमः ॥
५५. अग्राण्यारुह्य शैलानां शिखराणि महान्त्यपि ।
५६. ऊर्ध्वमुत्पात्य तरसा प्रतिगृःणाति वीर्यवान् ॥
५७. महिषो दुन्दुभिर्नाम कैलासशिखरप्रभः ।
५८. बलं नागसहस्रस्य धारयामास वीर्यवान् ॥
५९. स वीर्योत्सेकदुष्टात्मा वरदानेन मोहितः ।
६०. जगाम तां पुरीं तस्य किष्किन्धां वालिनः (कपेह्) ॥
६१. ततस्तद् द्वारमागम्य किष्किन्धाया महाबलः ।
६२. ननर्द कम्पयन् भूमिं दुन्दुभिः दुन्दुभिर्यथा ॥
६३. अन्तह्पुरगतो वाली श्रुत्वा शब्दममर्षणः ।
६४. निष्पपात सह स्त्रीभिः ताराभिरिव चन्द्रमाः ॥
६५. उवाच दुन्दुभिः वाक्यं रोषात् संरक्तलोचनः ।
६६. मम युद्धं प्रयच्छाद्य ततो ज्ञास्यामि ते बलम् ॥
६७. अथवा धारयिष्यामि क्रोधमद्य निशामिमाम् ।
६८. गृह्यतामुदयः स्वैरं कामभोगेषु वानर ॥
६९. विसृज्य ताः स्त्रियः सर्वाः ताराप्रभृतिकास्तदा ।
७०. विषाणयोः गृहीत्वा तं दुन्दुभिं गिरिसन्निभम् ।
७१. आविध्यत तदा वाली विनदन् कपिकुञ्जरः ॥
७२. परस्परं घ्नतोस्तत्र वानरासुरयोस्तदा ।
७३. आसीददसुरो युद्धे शक्रसूनुर्व्यवर्धत ॥
७४. व्यापारवीर्यधैर्यैश्च परिक्षीणं पराक्रमैः ।
७५. तं तु दुन्दुभिमुत्पाट्य धरण्यामभ्यपातयत् ॥
७६. युद्धे प्राणहरे तस्मिन् निष्पिष्टो दुन्दुभिस्तदा ।
७७. पपात च महाकायः क्षितौ पञ्चत्वमागतः ॥
७८. तं तोलयित्वा बाहुभ्यां गतसत्त्वमचेतनम् ।
७९. चिक्षेप बलवान् वाली वेगेनैकेन योजनम् ॥
८०. तस्य वेगप्रविद्धस्य वक्त्रात् क्षतजबिन्दवः ।
८१. प्रपेतुर्मारुतोत्क्षिप्ता मतङ्गस्याश्रमं प्रति ॥
८२. तान् दृष्ट्वा पतितान् तस्य मुनिः शोणितविप्रुषः ।
८३. उत्ससर्ज महाशापं क्षेप्तारं वालिनं प्रति ॥
८४. इह तेनाप्रवेष्टव्यं प्रविष्टस्य वधो भवेत् ।
८५. वनं मत्संश्रयं येन दूषितं रुधिरस्रवैः ॥
८६. ततः शापभयात् भीतः ऋष्यमूकं महागिरिम् ।
८७. प्रवेष्टुं नेच्छति हरिः द्रष्टुं वापि नरेश्वर ॥
८८. तस्याप्रवेशं ज्ञात्वाहमिदं राम महावनम् ।
८९. विचरामि सहामात्यो विषादेन विवर्जितः ॥
९०. एषोऽस्थिनिचयस्तस्य दुन्दुभेः संप्रकाशते ।
९१. वीर्योत्सेकान्निरस्तस्य गिरिकूटोपमो महान् ॥
९२. इमे च विपुलाः सालाः सप्त शाखावलम्बिनः ।
९३. यत्रैकं घटते वाली निष्पत्रयितुमोजसा ॥
९४. एतदस्यासमं वीर्यं मया राम प्रकीर्तितम् ।
९५. कथं तं वालिनं हन्तुं समरे शक्ष्यसे नृप ॥
९६. उपलब्धं च मे श्लाघ्यं सन्मित्रं मित्रवत्सल ।
९७. त्वामहं पुरुषव्याघ्र हिमवन्तमिवाश्रितः ॥
९८. किन्तु तस्य बलज्ञोऽहं दुर्भ्रातुः बलशालिनः ।
९९. अप्रत्यक्षं तु मे वीर्यं समरे तव राघव ॥
१००. न खल्वहं त्वां तुलये नावमन्ये न भीषये ।
१०१. कर्मभिः तस्य भीमैस्तु कातर्यं जनितं मम ॥
१०२. कामं राघव ते वाणी प्रमाणं धैर्यमाकृतिः ।
१०३. सूचयन्ति परं तेजो भस्मच्छन्नमिवानलम् ॥
१०४. तस्य तद्वचनं श्रुत्वा सुग्रीवस्य महात्मनः ।
१०५. स्मितपूर्वमथो रामः प्रत्युवाच हरिं प्रभुः ॥
१०६. यदि न प्रत्ययोऽस्मासु विक्रमे तव वानर ।
१०७. प्रत्ययं समरे श्लाघ्यमहमुत्पादयामि ते ॥
१०८. एवमुक्त्वा तु सुग्रीवं सान्त्वं लक्ष्मणपूर्वजः ।
१०९. राघवो दुन्दुभेः कायं पादाङ्गुष्ठेन लीलया ।
११०. तोलयित्वा महाबाहुः चिक्षेप दशयोजनम् ॥
१११. असुरस्य तनुं शुष्कं पादाम्गुष्ठेन वीर्यवान् ।
११२. क्षिप्तं दृष्ट्वा ततः कायं सुग्रीवः पुनरब्रवीत् ॥
११३. आर्द्रः समाम्सः प्रत्यग्रः क्षिप्तः कायः पुरा सखे ।
११४. लघुः संप्रति निर्माम्सः तृणभूतश्च राघव ॥
११५. नात्र शक्यं बलं ज्ञातुं तव वा तस्य वाधिकम् ।
११६. आर्द्रं शुष्कमिति ह्येतत् सुमहद्राघवान्तरम् ।
११७. सालमेकं तु निर्भिन्द्या भवेद्व्यक्तिर्बलाबले ॥
११८. एतच्च वचनं श्रुत्वा सुग्रीवेण सुभाषितम् ।
११९. प्रत्ययार्थं महातेजा रामो जग्राह कार्मुकम् ॥
१२०. स गृहीत्वा धनुर्घोरं शरमेकं च मानदः ।
१२१. सालमुद्दिश्य चिक्षेप ज्यास्वनैः पूरयन् दिशः ॥
१२२. स विसृष्टो बलवता बाणः स्वर्णपरिष्कृतः ।
१२३. भित्त्वा सालान् गिरिप्रस्थे सप्त भूमिं विवेश ह ॥
१२४. तान् दृष्ट्वा सप्त निर्भिन्नान् सालान् वानरपुङ्गवः ।
१२५. रामस्य शरवेगेन विस्मयं परमं गतः ॥
१२६. सुग्रीवः परमप्रीतो राघवाय कृताञ्जलिः ।
१२७. स मूर्ध्ना न्यपतत् भूमौ प्रलम्बीकृतभूषणः ॥
१२८. इदं चोवाच धर्मज्ञं कर्मणा तेन हर्षितः ।
१२९. सेन्द्रानपि सुरान् सर्वान् त्वं बाणैः पुरुषर्षभ ।
१३०. समर्थः समरे हन्तुं किं पुनर्वालिनं प्रभो ॥
१३१. येन सप्त महासाला गिरिर्भूमिश्च दारिताः ।
१३२. बाणेनैकेन काकुत्स्थ स्थाता ते को रणाग्रतः ॥
१३३. तमद्यैव प्रियार्थं मे वैरिणं भ्रातृरूपिणम्
१३४. वालिनं जहि काकुत्स्थ मया बद्धोऽयमञ्जलिः ॥
१३५. ततो रामः परिष्वज्य सुग्रीवं प्रियदर्शनम् ।
१३६. प्रत्युवाच महाप्राज्ञो लक्ष्मणानुमतं वचः ॥
१३७. अस्माद् गच्छाम किष्किन्धां क्षिप्रं गच्छ त्वमग्रतः ।
१३८. गत्वा चाह्वय सुग्रीव वालिनं भ्रातृगन्धिनम् ॥
१३९. सर्वे ते त्वरितं गत्वा किष्किन्धां वालिनः पुरीम् ।
१४०. वृक्षैरात्मानमावृत्य ह्यतिष्ठन् गहने वने ॥
१४१. सुग्रीवोऽप्यनदद् घोरं वालिनोऽह्वानकारणात् ।
१४२. तं श्रुत्वा निनदं भ्रातुः क्रुद्धो वाली महाबलः ।
१४३. निष्पपात सुसंक्रुद्धो भास्करोऽस्ततटादिव ॥
१४४. ततः सुतुमुलं युद्धं वालिसुग्रीवयोरभूत् ।
१४५. गगने गृःअयोर्घोरं बुधाङ्गारकयोरिव ॥
१४६. ततो रामो धनुष्पाणिः तावुभौ समुदैक्षत ।
१४७. अन्योन्यसदृशौ वीरौ उभौ देवौ इवाश्विनौ ॥
१४८. यन्नावगच्छत् सुग्रीवं वालिनं वापि राघवः ।
१४९. ततो न कृतवान् बुद्धिं मोक्तुमन्तकरं शरम् ॥
१५०. एतस्मिन्नन्तरे भग्नः सुग्रीवस्तेन वालिना ।
१५१. अपश्यन् राघवं नाथं ऋष्यमूकं प्रदुद्रुवे ॥
१५२. क्लान्तो रुधिरसिक्ताङ्गः प्रहारैः जर्जरीकृतः ।
१५३. वालिनाभिद्रुतः क्रोधात् प्रविवेश महावनम् ॥
१५४. तं प्रविष्टं वनं दृष्ट्वा वाली शापभयात् ततः ।
१५५. मुक्तोऽह्यसि त्वमित्युक्त्वा स निवृत्तो महाबलः ॥
१५६. राघवोऽपि सह भ्रात्रा सह चैव हनूमता ।
१५७. तदेव वनमागच्छत् सुग्रीवो यत्र वानरः ॥
१५८. तं समीक्ष्यागतं रामं सुग्रीवः सहलक्ष्मणम् ।
१५९. ह्रीमान् दीनमुवाचेदं वसुधामवलोकयन् ॥
१६०. आह्वयस्वेति मामुक्त्वा दर्शयित्वा च विक्रमम् ।
१६१. वैरिणा घातयित्वा च किमिदानीं त्वया कृतम् ॥
१६२. तामेव वेलां वक्तव्यं त्वया राघव तत्त्वतः ।
१६३. वालिनं न निहन्मीति ततो नाहमितो व्रजे ॥
१६४. तस्य चैवं ब्रुवाणस्य सुग्रीवस्य महात्मनः ।
१६५. करुणं दीनया वाचा राघवः पुनरब्रवीत् ॥
१६६. सुग्रीव श्रूयतां तात क्रोधश्च व्यपनीयताम् ।
१६७. कारणं येन बाणोऽयं स मया न विसर्जितः ॥
१६८. अलङ्कारेण वेषेण प्रमाणेन गतेन च ।
१६९. स्वरेण वर्चसा चैव प्रेक्षितेन च वानर ।
१७०. विक्रमेण च वाक्यैश्च व्यक्तिं वां नोपलक्षये ॥
१७१. ततोऽहं रूपसादृश्यात् मोहितो वानरोत्तम ।
१७२. नोत्सृजामि महावेगं शरं शत्रुनिबर्हणम् ॥
१७३. त्वयि वीर विपन्ने हि अज्ञानात् लाघवान्मया ।
१७४. मौढ्यं च मम बाल्यं च स्थापितं स्यात् कपीश्वर ॥
१७५. तस्माद् युद्ध्यस्व भूयस्त्वं मा मा शङ्कीश्च वानर ।
१७६. अभिज्ञानं कुरुष्व त्वमात्मनो वानरेश्वर ।
१७७. येन त्वामभिजानीयां द्वन्द्वयुद्धमुपागतम् ॥
१७८. एतन्मुहूर्ते तु मया पश्य वालिनमाहवे ।
१७९. निरस्तमिषुणैकेन चेष्टमानं महीतले ॥
१८०. गजपुष्पीमिमां फुल्लामुत्पाट्य शुभलक्षणाम् ।
१८१. कुरु लक्ष्मण कण्ठेऽस्य सुग्रीवस्य महात्मनः ॥
१८२. ततो गिरितटे जातामुत्पाट्य कुसुमायुताम् ।
१८३. लक्ष्मणो गजपुष्पीं तां तस्य कण्ठे व्यसर्जयत् ॥
१८४. स तया शुशुभे श्रीमान् लतया कण्ठसक्तया ।
१८५. मालयेव बलाकानां ससन्ध्य इव तोयदः ॥
१८६. ऋष्यमूकात् स धर्मात्मा किष्किन्धां लक्ष्मणाग्रजः ।
१८७. जगाम सह सुग्रीवो वालिविक्रमपालिताम् ।
१८८. समुद्यम्य महच्चापं रामः काञ्चनभूषितम् ।
१८९. शराम्श्चादित्यसङ्काशान् गृहीत्वा रणसाधकान् ॥
१९०. अग्रतस्तु ययौ तस्य राघवस्य महात्मनः ।
१९१. सुग्रीवः संहतग्रीवो लक्ष्मणश्च महाबलः ॥
१९२. पृष्ठतो हनुमान् वीरो नलो नीलश्च वीर्यवान् ।
१९३. तारश्चैव महातेजा हरियूथपयूथपः ॥
१९४. सर्वे ते त्वरितं गत्वा किष्किन्धां वालिनः पुरीम् ।
१९५. वृक्षैरात्मानमावृत्य व्यतिष्ठन् गहने वने ॥
१९६. अथ बालार्कसदृशो दृप्तसिंहगतिस्ततः ।
१९७. दृष्ट्वा रामं क्रियादक्षं सुग्रीवो वाक्यमब्रवीत् ॥
१९८. हरिवागुरया व्याप्तां तप्तकाञ्चनतोरणाम् ।
१९९. प्राप्ताः स्म ध्वजयन्त्राढ्यां किष्किन्धां वालिनः पुरीम् ॥
२००. प्रतिज्ञा या कृता वीर त्वया वालिवधे पुरा ।
२०१. सफलां कुरु तां क्षिप्रं लतां काल इवागतः ॥
२०२. एवमुक्तस्तु धर्मात्मा सुग्रीवेण स राघवः ।
२०३. तमेवोवाच वचनं सुग्रीवं शत्रुसूदनः ॥
२०४. कृताभिज्ञानचिःनस्त्वमनया गजसाह्वया ।
२०५. शोभसेऽप्यधिकं वीर लतया कण्ठसक्तया ।
२०६. विपरीत इवाकाशे सूर्यो नक्षत्रमालया ॥
२०७. अद्य वालिसमुत्थं ते भयं वैरं च वानर ।
२०८. एकेनाहं प्रमोक्ष्यामि बाणमोक्षेण संयुगे ॥
२०९. अनृतं नोक्तपूर्वं मे चिरं कृच्छ्रेऽपि तिष्ठता ।
२१०. धर्मलोभपरीतेन न च वक्ष्ये कथञ्चन ॥
२११. सफलां च करिष्यामि प्रतिज्ञां जहि सम्भ्रमम् ।
२१२. प्रसूतं कलमक्षेत्रं वर्षेणेव शतक्रतुः ॥
२१३. सुग्रीव कुरु तं शब्दं निष्पतेद् येन वानरः ॥
२१४. रिपूणां धर्षितं श्रुत्वा मर्षयन्ति न संयुगे ।
२१५. जानन्तस्तु स्वकं वीर्यं स्त्रीसमक्षं विशेषतः ॥
२१६. स तु रामवचः श्रुत्वा सुग्रीवो हेमपिङ्गलः ।
२१७. ननर्द क्रूरनादेन विनिर्भिन्दन् इवाम्बरम् ॥
२१८. तत्र शब्देन वित्रस्ता गावो यान्ति हतप्रभाः ।
२१९. राजदोषपरामृष्टा कुलस्त्रिय इवाकुलाः ॥
२२०. द्रवन्ति च मृगाः शीघ्रं भग्ना इव रणे हयाः ।
२२१. पतन्ति च खगा भूमौ क्षीणपुण्य इव ग्रहाः ॥
२२२. अथ तस्य निनादं तं सुग्रीवस्य महात्मनः ।
२२३. शुश्रावान्तह्पुरगतो वाली भ्रातुरमर्षणः ॥
२२४. श्रुत्वा तु तस्य निनदं सर्वभूतप्रकम्पनम् ।
२२५. मदश्चैकपदे नष्टः क्रोधश्चापादितो महान् ॥
२२६. ततो रोषपरीताङ्गो वाली स कनकप्रभः ।
२२७. उपरक्त इवादित्यो सद्यो निष्प्रभतां गतः ॥
२२८. वाली दंष्‍ट्राकरालस्तु क्रोधात् दीप्ताग्निलोचनः ।
२२९. भात्युत्पतितपद्माभः समृणाल इव ह्रदः ॥
२३०. शब्दं दुर्मर्षणं श्रुत्वा निष्पपात ततो हरिः ।
२३१. वेगेन च पदन्यासैः दारयन्निव मेदिनीम् ॥
२३२. तं तु तारा परिष्वज्य स्नेहात् दर्शितसौहृदा ।
२३३. उवाच त्रस्तसम्भ्रान्ता हितोदर्कमिदं वचः ॥
२३४. साधु क्रोधमिमं वीर नदीवेगमिवागतम् ।
२३५. शयनादुत्थितः काल्यं त्यज भुक्तामिव स्रजम् ॥
२३६. काल्यमेतेन सम्ग्रामं करिष्यसि च वानर ।
२३७. वीर ते शत्रुबाहुल्यं फल्गुता वा न विद्यते ॥
२३८. सहसा तव निष्क्रामो मम तावन्नरोचते ।
२३९. श्रूयतामभिधास्यामि यन्निमित्तं निवार्यते ॥
२४०. त्वया तस्य निरस्तस्य पीडितस्य विशेषतः ।
२४१. इहैत्य पुनराह्वानं शङ्कां जनयतीव मे ॥
२४२. नासहायमहं मन्ये सुग्रीवं तमिहागतम् ।
२४३. अवष्टब्धसहायश्च यमाश्रित्यैष गर्जति ॥
२४४. प्रकृत्या निपुणश्चैव बुद्धिमान्श्चैव वानरः ।
२४५. नापरीक्षितवीर्येण सुग्रीवः सख्यमेष्यति ॥
२४६. पूर्वमेव मया वीर श्रुतं कथयतो वचः ।
२४७. अङ्गदस्य कुमारस्य वक्ष्यामि त्वा हितं वचः ॥
२४८. प्रवृत्तिस्तेन कथिता चारैरासीन्निवेदिता ॥
२४९. अयोध्याधिपतेः पुत्रौ शूरौ समरदुर्जयौ ।
२५०. इक्ष्वाकूणां कुले जातौ प्रथितौ रामलक्ष्मणौ ॥
२५१. सुग्रीवप्रियकामार्थं प्राप्तौ तत्र दुरासदौ ॥
२५२. स ते भ्रातुर्हि विख्यातः सहायो रणकर्मणि ।
२५३. निवासवृक्षः साधूनामापन्नानां परागतिः ।
२५४. आर्तानां संश्रयश्चैव यशसश्चैव भाजनम् ।
२५५. ज्ञानविज्ञानसंपन्नो निदेशे निरतः पितुः ।
२५६. धातूनामिव शैलेन्द्रो गुणानामाकरो महान् ॥
२५७. तत्क्षमो न विरोधस्ते सह तेन महात्मना ।
२५८. श्रूयतां क्रियतां चैव तव वक्ष्यामि यद् हितम् ॥
२५९. यौवराज्येन सुग्रीवं तूर्णं साध्वभिषेचय ।
२६०. विग्रहं मा कृथा वीर भ्रात्रा राजन् यवीयसा ॥
२६१. अहं हि ते क्षमं मन्ये तेन रामेण सौहृदम् ।
२६२. लालनीयो हि ते भ्राता यवीयानेष वानरः ।
२६३. तत्र वा सन्निहस्थो वा सर्वथा बन्धुरेव ते ।
२६४. न हि तेन समं बन्धुं भुवि पश्यामि कञ्चन ॥
२६५. यदि ते मत्प्रियं कार्यं यदि चावैहि मां हिताम् ।
२६६. याच्यमानः प्रियत्वेन साधु वाक्यं कुरुष्व मे ॥
२६७. तामेवं ब्रुवतीं तारां ताराधिपनिभाननाम् ।
२६८. वाली निर्भर्त्सयामास वचनं चेदमब्रवीत् ॥
२६९. गर्जतोऽस्य सुसंरब्धं भ्रातुः शत्रोः विशेषतः ।
२७०. मर्षयिष्यामि केनापि कारणेन वरानने ॥
२७१. सोढुं न च समर्थोऽहं युद्धकामस्य संयुगे ।
२७२. सुग्रीवस्य च संरम्भं हीनग्रीवस्य गर्जितम् ॥
२७३. न च कार्यो विषादस्ते राघवं प्रति मत्कृते ।
२७४. धर्मज्ञश्च कृतज्ञश्च कथं पापं करिष्यति ॥
२७५. प्रतियोत्स्याम्यहं गत्वा सुग्रीवं जहि सम्भ्रमम् ।
२७६. दर्पं चास्य विनेष्यामि न च प्राणैर्विमोक्ष्यते ॥
२७७. कृतं तारे सहायत्वं दर्शितं सौहृदं मयि ।
२७८. शापितासि मम प्राणैः निवर्तस्व जनेन च ॥
२७९. तं तु तारा परिष्वज्य वालिनं प्रियवादिनी ।
२८०. चकार रुदती मन्दं दक्षिणा सा प्रदक्षिणम् ॥
२८१. ततः स्वस्त्ययनं कृत्वा मन्त्रविद् विजयैषिणी ।
२८२. अन्तह्पुरं सह स्त्रीभिः प्रविष्टा शोकमोहिता ॥
२८३. प्रविष्टायां तु तारायां सह स्त्रीभिः स्वमालयम् ।
२८४. नगर्या निर्ययौ (वाली) महासर्प इव श्वसन् ।
२८५. सर्वतः चारयन् दृष्टिं शत्रुदर्शनकाङ्क्षया ॥
२८६. स ददर्श ततः श्रीमान् सुग्रीवं हेमपिङ्गलम् ॥
२८७. तं स दृष्ट्वा महाबाहुः सुग्रीवं पर्यवस्थितम् ।
२८८. गाढं परिदधे वासो वाली परमकोपनः ॥
२८९. स वाली गाढसंवीतो मुष्टिमुद्यम्य वीर्यवान् ।
२९०. सुग्रीवमेवाभिमुखो ययौ योद्धुं कृतक्षणः ।
२९१. श्लक्ष्णं मुष्टिं समुद्यम्य संरब्धतरमागतः ॥
२९२. तौ भीमबलविक्रान्तौ सुपर्णसमवेगिनौ ।
२९३. प्रवृद्धौ घोरवपुषौ चन्द्रसूर्याविवाम्बरे ॥
२९४. परस्परममित्रघ्नौ छिद्रान्वेषणतत्परौ ।
२९५. तौ शोणिताक्षौ युद्ध्येतां वानरौ वनचारिणौ ॥
२९६. मेघाविव महाशब्दैः तर्जमानौ परस्परम् ।
२९७. मुष्टिभिः जानुभिः पद्भिः बाहुभिश्च पुनः पुनः ॥
२९८. तयोर्युद्धमभूत् घोरं वृत्रवासवयोरिव ।
२९९. ततोऽवर्धत वाली तु बलवीर्यसमन्वितः ।
३००. वालिना भग्नदर्पस्तु सुग्रीवो परिहीयत ॥
३०१. हीयमानमथापश्यत् सुग्रीवं वानरेश्वरम् ।
३०२. प्रेक्षमाणं दिशश्चैव राघवः स मुहुर्मुहुः ॥
३०३. ततो रामो महातेजा आर्तं दृष्ट्वा हरीश्वरम् ।
३०४. (वीरो) धनुषि सन्धाय शरमाशीविषोपमम् ।
३०५. पूरयामास तच्चापं कालचक्रमिवान्तकः ॥
३०६. तस्य ज्यातलघोषेण त्रस्ताः पत्ररथेश्वराः ।
३०७. प्रदुद्रुवुः मृगाश्चैव युगान्त इव मोहिताः ॥
३०८. मुक्तस्तु वज्रनिर्घोषः प्रदीप्ताशनिसन्निभः ।
३०९. राघवेण महाबाणो वालिवक्षसि पातितः ॥
३१०. ततस्तेन महातेजा वीर्योत्सिक्तः कपीश्वरः ।
३११. वेगेनाभिहतो वाली निपपात महीतले ॥
३१२. इन्द्रध्वज इवोद्धूतः पौर्णमास्यां महीतले ।
३१३. आश्वयुक्समये मासि गतश्रीको विचेतनः ॥
३१४. अस्मिन् निपतिते भूमौ हर्यृक्षाणां गणेश्वरे ।
३१५. नष्टचन्द्रमिव व्योम न व्यराजत मेदिनी ॥
३१६. भूमौ निपतितस्यापि तस्य देहं महात्मनः ।
३१७. न श्रीर्जहाति न प्राणा न तेजो न पराक्रमः ॥
३१८. शक्रदत्ता वरा माला काञ्चनी रत्नभूषिता ।
३१९. दधार हरिमुख्यस्य प्राणान्स्तेजः श्रियं च सा ॥
३२०. स तया मालया वीरो हैमया हरियूथपः ।
३२१. सन्ध्यानुगतपर्यन्तः पयोधर इवाभवत् ॥
३२२. तस्य माला च देहश्च मर्मघाती च यः शरः ।
३२३. त्रिधेव रचिता लक्ष्मीः पतितस्यापि शोभते ॥
३२४. तं तथा पतितं संख्ये गतार्चिषमिवानलम् ।
३२५. ययातिमिव पुण्यान्ते देवलोकादिह च्युतम् ।
३२६. आदित्यमिव कालेन युगान्ते भुवि पातितम् ।
३२७. महेन्द्रपुत्रं पतितं वालिनं हेममालिनम् ।
३२८. व्यूढोरस्कं महाबाहुं दीप्तास्यं हरिलोचनम् ।
३२९. लक्ष्मणानुगतो रामो ददर्शोपससर्प च ॥
३३०. तं दृष्ट्वा राघवं वाली लक्ष्मणं च महाबलम् ।
३३१. अब्रवीत् परुषं वाक्यं प्रश्रितं धर्मसंहितम् ॥
३३२. त्वं नराधिपतेः पुत्रः प्रथितः प्रियदर्शनः ।
३३३. पराङ्‍मुखवधं कृत्वा कोऽत्र प्राप्तस्त्वया गुणः ॥
३३४. रामः करुणवेदी च प्रजानां च हिते रतः ।
३३५. सानुक्रोशो महोत्साहः समयज्ञो दृढव्रतः ।
३३६. इत्येतत् सर्वभूतानि कथयन्ति यशो भुवि ॥
३३७. दमः शमः क्षमा धर्मो धृतिः सत्यं पराक्रमः ।
३३८. पार्थिवानां गुणा राजन् दण्डश्चाप्यपकारिषु ॥
३३९. तान् गुणान् संप्रधार्याहमग्र्यं चाभिजनं तव ।
३४०. तारया प्रतिषिद्धोऽपि सुग्रीवेण समागतः ॥
३४१. न त्वां विनिहतात्मानं धर्मध्वजमधार्मिकम् ।
३४२. जाने पापसमाचारं तृणैः कूपमिवावृतम् ॥
३४३. सतां वेषधरं पापं प्रच्छन्नमिव पावकम् ।
३४४. नाहं त्वामभिजानामि धर्मच्छद्माभिसंवृतम् ॥
३४५. विषये वा पुरे वा ते यदा नापकरोम्यहम् ।
३४६. न च त्वामवजाने च कस्मात्त्वं हम्स्यकिल्बिषम् ।
३४७. फलमूलाशनं नित्यं वानरं वनगोचरम् ।
३४८. मामिहाप्रतियुद्ध्यन्तमन्येन च समागतम् ॥
३४९. भूमिर्हिरण्यं रूपं च विग्रहे कारणानि च ।
३५०. तत्र कस्ते वने लोभो मदीयेषु फलेषु वा ॥
३५१. नयश्च विनयश्चोभौ निग्रहानुग्रहावपि ।
३५२. राजवृत्तिरसङ्कीर्णा न नृपा कामवृत्तयः ॥
३५३. हत्वा बाणेन काकुत्स्थ मामिहानपराधिनम् ।
३५४. किं वक्ष्यसि सतां मध्ये कर्म कृत्वा जुगुप्सितम् ॥
३५५. राजहा ब्रःमहा गोघ्नः चोरः प्राणिवधे रतः ।
३५६. नास्तिकः परिवेत्ता च सर्वे निरयगामिनः ॥
३५७. सूचकश्च कदर्यश्च मित्रघ्नो गुरुतल्पगः ।
३५८. लोकं पापात्मनामेते गच्छन्ते नात्र संशयः ॥
३५९. पञ्च पञ्चनखा भक्ष्या ब्रःमक्षत्रेण राघव ।
३६०. शल्यकः श्वाविधो गोधा शशः कूर्मश्च पञ्चमः ॥
३६१. चर्म चास्थि च मे राम न स्पृशन्ति मनीषिणः ।
३६२. अभक्ष्यानि च माम्सानि सोऽहं पञ्चनखो हतः ॥
३६३. शठो नैकृतिकः क्षुद्रो मिथ्याप्रश्रितमानसः ।
३६४. कथं दशरथेन त्वं जातो पापो महात्मना ॥
३६५. छिन्नचारित्रकक्ष्येण सतां धर्मातिवर्तिना ।
३६६. त्यक्तधर्मांकुशेनाहं निहतो रामहस्तिना ॥
३६७. उदासीनेषु योऽस्मासु विक्रमोऽयं प्रकाशितः ।
३६८. अपकारिषु ते राम नैवं पश्यामि विक्रमम् ॥
३६९. दृश्यमानस्तु युद्ध्येथा मया युधि नृपात्मज ।
३७०. अद्य वैवस्वतं देवं पश्येस्त्वं निहतो मया ॥
३७१. सुग्रीवप्रियकामेन यदहं निहतस्त्वया ।
३७२. मामेव यदि पूर्वं त्वमेतदर्थमचोदयः ।
३७३. मैथिलीमहमेकाःना तव चानीतवान् भवेः ॥
३७४. युक्तं यत् प्राप्नुयात् राज्यं सुग्रीवः स्वर्गते मयि ।
३७५. अयुक्तं यदधर्मेण त्वयाहं निहतो मया ॥
३७६. काममेवं विधो लोकः कालेन विनियुज्यते ।
३७७. क्षमं चेत् भवता प्राप्तुमुत्तरं साधु चिन्त्यताम् ॥
३७८. इत्येवमुक्त्वा परिशुष्कवक्त्रह्
३७९. शराभिघातात् व्यथितो महात्मा ।
३८०. समीक्ष्य रामं रविसन्निकाशम्
३८१. तूष्णीं बभूवामरराजसूनुः ॥
३८२. इत्युक्तः प्रश्रितं वाक्यं धर्मार्थसहितं हितम् ।
३८३. तं निष्प्रभमिवादित्यं मुक्ततोयमिवाम्बुदम् ।
३८४. उक्तवाक्यं हरिश्रेष्ठं उपशान्तमिवानलम् ।
३८५. अधिक्षिप्तस्तदा रामः पश्चाद् वालिनमब्रवीत् ॥
३८६. धर्ममर्थं च कामं च समयं चापि लौकिकम् ।
३८७. अविज्ञाय कथं बाल्यात् मामिहाद्य विगर्हसे ॥
३८८. इक्ष्वाकूणामियं भूमिः सशैलवनकानना ।
३८९. मृगपक्षिमनुष्याणां निग्रहानुग्रहेष्वपि ॥
३९०. तां पालयति धर्मात्मा भरतः सत्यवान् शुचिः ।
३९१. धर्मकामार्थतत्त्वज्ञो निग्रहानुग्रहे रतः ॥
३९२. तस्य धर्मकृतादेशा वयमन्ये च पार्थिवाः ।
३९३. चरामो वसुधां कृत्स्नां धर्मसन्तानमिच्छवः ॥
३९४. ते वयं मार्गविभ्रष्टं स्वधर्मे परमे स्थिताः ।
३९५. भरताज्ञां पुरस्कृत्य निगृःणीमो यथाविधि ॥
३९६. तदेतत् कारणं पश्य यदर्थं त्वं मया हतः ।
३९७. त्वं तु संक्लिष्टधर्मश्च कर्मणा च विगर्हितः ।
३९८. कामतन्त्रप्रधानश्च न स्थितो राजवर्त्मनि ॥
३९९. अस्य त्वं धरमाणस्य सुग्रीवस्य महात्मनः ।
४००. भ्रातुर्वर्तसि भार्यायां स्नुषायां पापकर्मकृत् ॥
४०१. यवीयान् आत्मनः पुत्रः शिष्यश्चापि गुणोदितः ।
४०२. पुत्रवत् ते त्रयः चिन्त्या धर्मश्चैवात्र कारणम् ॥
४०३. औरसीं भगिनीं वापि भार्यां वाप्यनुजस्य यः ।
४०४. प्रचरेत नरः कामात् तस्य दण्डो वधः स्मृतः ॥
४०५. सुग्रीवेण च मे सख्यं लक्ष्मणेन यथा तथा ।
४०६. दारराज्यनिमित्तं च निःश्रेयसि रतः स मे ॥
४०७. प्रतिज्ञा च मया दत्ता तदा वानरसन्निधौ ।
४०८. प्रतिज्ञा च कथं शक्ष्या मद्विधेनानवेक्षितुम् ॥
४०९. सर्वथा धर्म इत्येव द्रष्टव्यस्तव निग्रहः ।
४१०. वयस्यस्योपकर्तव्यं धर्ममेवानुपश्यता ॥
४११. राजभिः धृतदम्डाश्च कृत्वा पापानि मानवाः ।
४१२. निर्मलाः स्वर्गमायान्ति सन्तः सुकृतिनो यथा ॥
४१३. शासनाद् वापि मोक्षाद् वा स्तेनः पापात् प्रमुच्यते ।
४१४. राजा त्वशासन् पापस्य तदवाप्नोति किल्बिषम् ॥
४१५. तदलं परितापेन धर्मतः परिकल्पितः ।
४१६. वधो वानरशार्दूल न वयं स्ववशे स्थिताः ॥
४१७. शृणु चाप्यपरं भूयः कारणं हरिपुङ्गव ।
४१८. तत् श्रुत्वा हि महद् वीर न मन्युं कर्तुमर्हसि ॥
४१९. वागुराभिश्च पाशैश्च कूटैश्च विविधैर्नराः ।
४२०. प्रतिच्छन्नाश्च दृश्याश्च गृःणन्ति सुबहून् मृगान् ॥
४२१. विध्यन्ति विमुखान्श्चापि न च दोषोऽत्र विद्यते ।
४२२. तस्मात् त्वं निहतो युद्धे मया बाणेन वानर ।
४२३. अयुध्यन् प्रतियुध्यन् वा यस्मात् शाखामृगो ह्यसि ॥
४२४. दुर्लभस्य च धर्मस्य जीवितस्य शुभस्य च ।
४२५. राजानो वानरश्रेष्ठ प्रदातारो न संशयः ॥
४२६. तान् न हिम्स्यात् न चाक्रोशेत् नाक्षिपेत् नाप्रियं वदेत् ।
४२७. देवा मानुषरूपेण चरन्त्येते महीतले ॥
४२८. त्वं तु धर्ममविज्ञाय केवलं रोषमास्थितः ।
४२९. विदूषयसि मां धर्मे पितृपैतामहे स्थितम् ॥
४३०. एवमुक्तस्तु रामेण वाली प्रव्यथितो भृशम् ।
४३१. प्रत्युवाच ततो रामं प्राञ्जलिर्वानरेश्वरः ॥
४३२. यत् त्वमात्थ नरश्रेष्ठ तत् तथैव न संशयः ।
४३३. प्रतिवक्तुं प्रकृष्टे हि नापकृष्टस्तु शक्नुयात् ॥
४३४. यदयुक्तं मया पूर्वं प्रमादात् वाक्यमप्रियम् ।
४३५. तत्रापि खलु मां दोषं कर्तुं नार्हसि राघव ॥
४३६. न चात्मानमहं शोचे न तारां नापि बान्धवान् ।
४३७. यथा पुत्रं गुणश्रेष्ठमङ्गदं कनकाङ्गदम् ॥
४३८. बालश्चाकृतबुद्धिश्च एकपुत्रश्च मे प्रियः ।
४३९. तारेयो राम भवता रक्षणीयो महाबलः ॥
४४०. सुग्रीवे चाङ्गदे चैव विधत्स्व मतिमुत्तमाम् ।
४४१. त्वं हि गोप्ता च शास्ता च कार्याकार्यविधौ स्थितः ॥
४४२. या ते नरपते वृत्तिः भरते लक्ष्मणे च या ।
४४३. सुग्रीवे चाङ्गदे राजन् तां त्वमाधातुमर्हसि ॥
४४४. त्वद्वशे वर्तमानेन तव चित्तानुवर्तिना ।
४४५. शक्यं दिवं चार्जयितुं वसुधां चापि शासितुम् ॥
४४६. त्वत्तोऽहं वधमाकाङ्क्षन् वार्यमाणोऽपि तारया ।
४४७. सुग्रीवेण सह भ्रात्रा द्वन्द्वयुद्धमुपागतः ॥
४४८. इत्युक्त्वा वानरो रामं विरराम हरीश्वरः ।
४४९. स तमाश्वासयद् रामो वालिनं व्यक्तदर्शनम् ॥
४५०. साधु सम्मतया वाचा धर्मतत्त्वार्थयुक्तया ।
४५१. न सन्तापस्त्वया कार्यः एतदर्थं प्लवङ्गम ॥
४५२. वयं भवद्विशेषेण धर्मतः कृतनिश्चयाः ।
४५३. त्यज शोकं च मोहं च भयं च हृदये स्थितम् ॥
४५४. यथा त्वय्यङ्गदो नित्यं वर्तते वानरेश्वर ।
४५५. तथा वर्तेत सुग्रीवे मयि चापि न संशयः ॥
४५६. स वानरमहाराजः शयानः शरपीडितः ।
४५७. प्रत्युक्तो हेतुमद्वाक्यैः नोत्तरं प्रत्यपद्यत ॥
४५८. अश्मभिः परिभिन्नाङ्गो पादपैराहतो भृशम् ।
४५९. रामबाणेन चाक्रान्तो जीवितान्ते मुमोह सः ॥
४६०. तं भार्या बाणमोक्षेण रामदत्तेन संयुगे ।
४६१. हतं प्लवगशार्दूलं तारा शुश्राव वालिनम् ॥
४६२. सा सपुत्राप्रियं श्रुत्वा वधं भर्तुः सुदारुणम् ।
४६३. निष्पपात भृशं तस्मात् उद्विग्ना गिरिकन्दरात् ॥
४६४. ये त्वङ्गदपरीवारा वानरा हि महाबलाः ।
४६५. ते सकार्मुकमालोक्य रामं त्रस्ताः प्रदुद्रुवुः ॥
४६६. तानुवाच समासाद्य दुःखितान् दुःखिता सती ।
४६७. रामवित्रासितान् सर्वाननुबद्धानिवेषुभिः ॥
४६८. वानरा राजसिंहस्य यस्य यूयं पुरःसराः ।
४६९. तं विहाय सुवित्रस्ताः कस्माद् द्रवथ दुर्गताः ॥
४७०. कपिपत्न्या वचः श्रुत्वा कपयः कामरूपिणः ।
४७१. प्राप्तकालमविश्लिष्टं ऊचुर्वचनमङ्गनाम् ॥
४७२. जीवपुत्रे निवर्तस्व पुत्रं रक्षस्व चाङ्गदम् ।
४७३. अन्तको रामरूपेण हत्वा नयति वालिनम् ॥
४७४. अस्मिन् प्लवगशार्दूले हते शक्रसमप्रभे ।
४७५. रक्ष्यतां नगरी शूरैः अङ्गदश्चाभिषिच्यताम् ॥
४७६. पदस्थं वालिनः पुत्रं भजिष्यन्ति प्लवङ्गमाः ॥
४७७. अथवा रुचिरं स्थानमिह ते रुचिरानने
४७८. आविशन्ति च दुर्गाणि क्षिप्रमद्यैव वानराः ॥
४७९. अल्पान्तरगतानां तु श्रुत्वा वचनमङ्गना ।
४८०. आत्मनः प्रतिरूपं सा बभाषे चारुहासिनी ॥
४८१. पुत्रेण मम किं कार्यं राज्येनापि किमात्मना ।
४८२. कपिसिंहे महाभागे तस्मिन् भर्तरि नश्यति ॥
४८३. पादमूलं गमिष्यामि तस्यैवाहं महात्मनः ।
४८४. योऽसौ रामप्रयुक्तेन शरेण विनिपातितः ॥
४८५. एवमुक्त्वा प्रदुद्राव रुदती शोकमूर्च्छिता ।
४८६. शिरश्चोरश्च बाहुभ्यां दुःखेन समभिघ्नती ॥
४८७. आव्रजन्ती ददर्शाथ पतिं निपतितं भुवि ।
४८८. हन्तारं दानवेन्द्राणां समरेष्वनिवर्तिनाम् ।
४८९. क्षेप्तारं पर्वतेन्द्राणां वज्राणामिव वासवम् ॥
४९०. अवष्टभ्य च तिष्ठन्तं ददर्श धनुरुत्तमम् ।
४९१. रामं रामानुजं चैव भर्तुश्चैवानुजं शुभम् ॥
४९२. तानतीत्य समासाद्य भर्तारं निहतं रणे ।
४९३. समीक्ष्य व्यथिता भूमौ सम्भ्रान्ता निपपात ह ॥
४९४. सुप्तेव पुनरुत्थाय आर्यपुत्रेति वादिनी ।
४९५. रुरोद सा पतिं दृष्ट्वा संवीतं मृत्युदामभिः ॥
४९६. तं प्राप्तविजयं वाली सुग्रीवं प्लवगेश्वरम् ।
४९७. वीक्षमाणस्तु मन्दासुः सर्वतो मन्दमुच्छ्वसन् ।
४९८. आभाष्य व्यक्तया वाचा सस्नेहमिदमब्रवीत् ॥
४९९. सुग्रीव दोषेण न मां गन्तुमर्हसि किल्बिषात् ॥
५००. कृष्यमाणं भविष्येण बुद्धिमोहेन मां बलात् ॥
५०१. युगपद्विहितं तात न मन्ये सुखमावयोः ।
५०२. सौहार्दं भ्रातृयुक्तं हि तदिदं तात नान्यथा ॥
५०३. प्रतिपद्य त्वमद्यैव राज्यमेषां वनौकसाम् ।
५०४. मामप्यद्यैव गच्छन्तं विद्धि वैवस्वतक्षयम् ॥
५०५. जीवितं च हि राज्यं च श्रियं च विपुलामिमाम् ।
५०६. प्रजहाम्येष वै तूर्णं महच्चागर्हितं यशः ॥
५०७. अस्यां त्वहमवस्थायां वीर वक्ष्यामि यद्वचः ।
५०८. यद्यप्यसुकरं राजन् कर्तुमेव त्वमर्हसि ॥
५०९. सुखार्हं सुखसंवृद्धं बालमेनमबालिशम् ।
५१०. बाष्पपूर्णमुखं पश्य भूमौ पतितमङ्गदम् ॥
५११. मम प्राणैः प्रियतरं पुत्रं पुत्रमिवौरसम् ।
५१२. मया हीनमहीनार्थं सर्वतः परिपालय ॥
५१३. त्वमप्यस्य पिता दाता परित्राता च सर्वशः ।
५१४. भयेष्वभयदश्चैव यथार्हं प्लवगेश्वर ॥
५१५. एष तारात्मजः श्रीमान् त्वया तुल्यपराक्रमः ।
५१६. रक्षसां च वधे तेषामग्रतस्ते भविष्यति ॥
५१७. अनुरूपाणि कर्माणि विक्रम्य बलवान् रणे ।
५१८. करिष्यत्येव तारेयः तेजस्वी तरुणोऽङ्गदः ॥
५१९. सुषेणदुहिता चेयं अर्थसूक्ष्मविनिश्चये ।
५२०. औत्पातिके च विविधे सर्वतः परिनिष्ठिता ॥
५२१. यदेषा साध्विति ब्रूयात् कार्यं तन्मुक्तसंशयम् ।
५२२. न हि तारामतं किञ्चिदन्यथा परिवर्तते ॥
५२३. राघवस्य च ते कार्यं कर्तव्यमविशङ्कया ।
५२४. स्यादधर्मो ह्यकरणे त्वां च हिम्स्याद्विमानितः ॥
५२५. इमां च मालामाधत्स्व दिव्यां सुग्रीव काञ्चनीम् ।
५२६. उदारा श्रीः स्थिता ह्यस्यां संप्रजह्यान्मृते मयि ॥
५२७. इत्येवमुक्तः सुग्रीवो वालिना भ्रातृसौहृदात् ।
५२८. जग्राह सोऽभ्यनुज्ञातो मालां तां चैव काञ्चनीम् ॥
५२९. तां मालां काञ्चनीं दत्त्वा दृष्ट्वा चैवात्मजं स्थितम् ।
५३०. संसिद्धः प्रेत्यभावाय स्नेहादङ्गदमब्रवीत् ॥
५३१. देशकालौ भजस्वाद्य रममाणः प्रियाप्रिये ।
५३२. सुखदुःखसहः काले सुग्रीववशगो भव ॥
५३३. यथा हि त्वं महाबाहो लालितः सततं मया ।
५३४. स तथा वर्तमानं त्वां सुग्रीवो बहुमन्यते ॥
५३५. नास्यामित्रैः गतं गच्छेः मा शत्रुभिररिन्दम ।
५३६. भर्तुरर्थपरो दान्तः सुग्रीववशगो भव ॥
५३७. न चातिप्रणयः कार्यः कर्तव्योऽप्रणयश्च ते ।
५३८. उभयं हि महादोषं तस्मादन्तरदृक् भव ॥
५३९. इत्युक्त्वाथ विवृत्ताक्षः शरसंपीडितो भृशम् ।
५४०. विवृतैर्दशनैर्भीमैः बभूवोत्क्रान्तजीवितः ॥
५४१. उद्वबर्ह शरं नीलः तस्य गात्रगतं तदा ।
५४२. गिरिगह्वरसम्लीनं दीप्तमाशीविषं यथा ॥
५४३. अस्तमस्तकसंरुद्धरश्मेर्दिनकरादिव ।
५४४. पेतुः क्षतजधारास्तु धारा इव धराधरात् ॥
५४५. ततो विचुक्रुशुस्तत्र वानरा हतयूथपाः ।
५४६. परिदेवयमानास्ते सर्वे प्लवगसत्तमाः ॥
५४७. ततस्तु तारा व्यसनार्णवप्लुता
५४८. मृतस्य भर्तुः वदनं समीक्ष्य सा ।
५४९. जगाम भूमिं परिरभ्य वालिनम्
५५०. महाद्रुमं छिन्नमिवाश्रिता लता ॥">
  <meta itemprop="wordCount" content="3805">
  <meta name="twitter:card" content="summary">
  <meta name="twitter:title" content="०२ ०२ वालिवधः">
  <meta name="twitter:description" content="१. वाली नाम मम भ्राता ज्येष्ठः शत्रुनिषूदनः ॥
२. राज्यं प्रशातस्तस्य पितृपैतामहं महत् ।
३. अहं सर्वेषु कालेषु प्रणतः प्रेष्यवत् स्थितः ॥
४. मायावी नाम तेजस्वी पूर्वजो दुन्दुभेः सुतः ।
५. तेन तस्य महद्वैरं वालिनः स्त्रीकृतं पुरा ॥
६. स तु सुप्ते जने रात्रौ किष्किन्धाद्वारमागतः ।
७. नर्दति स्म सुसंरब्धो वालिनं चाह्वयद् रणे ॥
८. प्रसुप्तस्तु मम भ्राता नर्दतो भैरवस्वनम् ।
९. श्रुत्वा न ममृषे वाली निष्पपात जवात् तदा ॥
१०. ततोऽहमपि सौहार्दात् निःसृतो वालिना सह ॥
११. स तु मे भ्रातरं दृष्ट्वा मां च दूरादवस्थितम् ।
१२. असुरो जातसन्त्रासः धरण्या विवरं महत् ।
१३. प्रविवेश (तदा) वेगात् आवामासाद्य विष्ठितौ ॥
१४. मामुवाच ततो वाली वचनं क्षुभितेन्द्रियः ।
१५. इह तिष्ठाद्य सुग्रीव बिलद्वारि समाहितः ।
१६. यावदत्र प्रविश्याहं निहन्मि समरे रिपुम् ॥
१७. तस्य प्रविष्टस्य बिलं साग्रः संवत्सरो गतः ।
१८. भ्रातरं न प्रपश्यामि पापशङ्कि च मे मनः ॥
१९. अथ दीर्घस्य कालस्य बिलात् तस्मात् विनिःसृतम् ।
२०. सफेनं सुधिरं दृष्ट्वा ततोऽहं भृशदुःखितः ॥
२१. नर्दतामसुराणां च ध्वनिर्मे श्रोत्रमागतः ।
२२. न रतस्य च सङ्ग्रामे क्रोशतोऽपि स्वनो गुरोः ॥
२३. अहं त्ववगतो बुद्ध्या चिःनैस्तैः भ्रातरं हतम् ।
२४. पिधाय च बिलद्वारं शिलया गिरिमात्रया ।
२५. शोकार्तश्चोदकं कृत्वा किष्किन्धामागतः सखे ॥
२६. गूहमानस्य मे तत्त्वं यत्नतो मन्त्रिभिः श्रुतम् ।
२७. ततोऽहं तैः समागम्य समेतैरभिषेचितः ॥
२८. राज्यं प्रशासतस्तस्य न्यायतो मम राघव ।
२९. आजगाम रिपुं हत्वा दानवं स तु वानरः ॥
३०. मानयम्स्तं महात्मानं यथावच्चाभ्यवादयम् ॥
३१. अभिषिक्तं तु मां दृष्ट्वा क्रोधात् संरक्तलोचनः ।
३२. मदीयान् मन्त्रिणो बद्ध्वा बहु तत्तदुवाच ह ॥
३३. धिक् त्वामिति च मामुक्त्वा वस्त्रेणैकेन वानरः ।
३४. निर्वासयामास तदा वाली विगतसाध्वसः ॥
३५. तेनाहमपविद्धश्च हृतदारश्च राघव ।
३६. तद्भयाच्च मही कृत्स्ना क्रान्तेयं सवनार्णवा ॥
३७. ऋष्यमूकं गिरिवरं भार्याहरणदुःखितः ।
३८. प्रविष्टोऽस्मि दुराधर्षं वालिनः कारणान्तरे ॥
३९. वालिनस्तु भयार्तस्य सर्वलोकाभयङ्कर ।
४०. कर्तुमर्हसि मे वीर प्रसादं तस्य निग्रहात् ॥
४१. एवमुक्तस्तु तेजस्वी धर्मज्ञो धर्मसंहितम् ।
४२. वचनं वक्तुमारेभे सुग्रीवं प्रहसन्निव ॥
४३. अमोघाः सूर्यसङ्काशा ममैते निशिताः शराः ।
४४. तस्मिन् वालिनि दुर्वृत्ते निपतिष्यन्ति वेगिताः ॥
४५. यावत्तं नाभिपश्यामि तव भार्यापहारिणम् ।
४६. तावत् स जीवेत् पापात्मा वाली चारित्रदूषकः ॥
४७. रामस्य वचनं श्रुत्वा हर्षपौरुषवर्धनम् ।
४८. सुग्रीवः पूजयाञ्चक्रे राघवं प्रशशम्स च ॥
४९. असंशयं प्रज्वलितैः तीक्ष्णैः मर्मातिगैः शरैः ।
५०. त्वं दहेः कुपितो लोकान् युगान्त इव भास्करः ॥
५१. वालिनः पौरुषं यत्तद् यच्च वीर्यं धृतिश्च या ।
५२. तन्ममैकमनाः श्रुत्वा विधत्स्व यदनन्तरम् ॥
५३. समुद्रात् पश्चिमात् पूर्वं दक्षिणादपि चोत्तरम् ।
५४. क्रामत्यनुदिते सूर्ये वाली व्यपगतक्लमः ॥
५५. अग्राण्यारुह्य शैलानां शिखराणि महान्त्यपि ।
५६. ऊर्ध्वमुत्पात्य तरसा प्रतिगृःणाति वीर्यवान् ॥
५७. महिषो दुन्दुभिर्नाम कैलासशिखरप्रभः ।
५८. बलं नागसहस्रस्य धारयामास वीर्यवान् ॥
५९. स वीर्योत्सेकदुष्टात्मा वरदानेन मोहितः ।
६०. जगाम तां पुरीं तस्य किष्किन्धां वालिनः (कपेह्) ॥
६१. ततस्तद् द्वारमागम्य किष्किन्धाया महाबलः ।
६२. ननर्द कम्पयन् भूमिं दुन्दुभिः दुन्दुभिर्यथा ॥
६३. अन्तह्पुरगतो वाली श्रुत्वा शब्दममर्षणः ।
६४. निष्पपात सह स्त्रीभिः ताराभिरिव चन्द्रमाः ॥
६५. उवाच दुन्दुभिः वाक्यं रोषात् संरक्तलोचनः ।
६६. मम युद्धं प्रयच्छाद्य ततो ज्ञास्यामि ते बलम् ॥
६७. अथवा धारयिष्यामि क्रोधमद्य निशामिमाम् ।
६८. गृह्यतामुदयः स्वैरं कामभोगेषु वानर ॥
६९. विसृज्य ताः स्त्रियः सर्वाः ताराप्रभृतिकास्तदा ।
७०. विषाणयोः गृहीत्वा तं दुन्दुभिं गिरिसन्निभम् ।
७१. आविध्यत तदा वाली विनदन् कपिकुञ्जरः ॥
७२. परस्परं घ्नतोस्तत्र वानरासुरयोस्तदा ।
७३. आसीददसुरो युद्धे शक्रसूनुर्व्यवर्धत ॥
७४. व्यापारवीर्यधैर्यैश्च परिक्षीणं पराक्रमैः ।
७५. तं तु दुन्दुभिमुत्पाट्य धरण्यामभ्यपातयत् ॥
७६. युद्धे प्राणहरे तस्मिन् निष्पिष्टो दुन्दुभिस्तदा ।
७७. पपात च महाकायः क्षितौ पञ्चत्वमागतः ॥
७८. तं तोलयित्वा बाहुभ्यां गतसत्त्वमचेतनम् ।
७९. चिक्षेप बलवान् वाली वेगेनैकेन योजनम् ॥
८०. तस्य वेगप्रविद्धस्य वक्त्रात् क्षतजबिन्दवः ।
८१. प्रपेतुर्मारुतोत्क्षिप्ता मतङ्गस्याश्रमं प्रति ॥
८२. तान् दृष्ट्वा पतितान् तस्य मुनिः शोणितविप्रुषः ।
८३. उत्ससर्ज महाशापं क्षेप्तारं वालिनं प्रति ॥
८४. इह तेनाप्रवेष्टव्यं प्रविष्टस्य वधो भवेत् ।
८५. वनं मत्संश्रयं येन दूषितं रुधिरस्रवैः ॥
८६. ततः शापभयात् भीतः ऋष्यमूकं महागिरिम् ।
८७. प्रवेष्टुं नेच्छति हरिः द्रष्टुं वापि नरेश्वर ॥
८८. तस्याप्रवेशं ज्ञात्वाहमिदं राम महावनम् ।
८९. विचरामि सहामात्यो विषादेन विवर्जितः ॥
९०. एषोऽस्थिनिचयस्तस्य दुन्दुभेः संप्रकाशते ।
९१. वीर्योत्सेकान्निरस्तस्य गिरिकूटोपमो महान् ॥
९२. इमे च विपुलाः सालाः सप्त शाखावलम्बिनः ।
९३. यत्रैकं घटते वाली निष्पत्रयितुमोजसा ॥
९४. एतदस्यासमं वीर्यं मया राम प्रकीर्तितम् ।
९५. कथं तं वालिनं हन्तुं समरे शक्ष्यसे नृप ॥
९६. उपलब्धं च मे श्लाघ्यं सन्मित्रं मित्रवत्सल ।
९७. त्वामहं पुरुषव्याघ्र हिमवन्तमिवाश्रितः ॥
९८. किन्तु तस्य बलज्ञोऽहं दुर्भ्रातुः बलशालिनः ।
९९. अप्रत्यक्षं तु मे वीर्यं समरे तव राघव ॥
१००. न खल्वहं त्वां तुलये नावमन्ये न भीषये ।
१०१. कर्मभिः तस्य भीमैस्तु कातर्यं जनितं मम ॥
१०२. कामं राघव ते वाणी प्रमाणं धैर्यमाकृतिः ।
१०३. सूचयन्ति परं तेजो भस्मच्छन्नमिवानलम् ॥
१०४. तस्य तद्वचनं श्रुत्वा सुग्रीवस्य महात्मनः ।
१०५. स्मितपूर्वमथो रामः प्रत्युवाच हरिं प्रभुः ॥
१०६. यदि न प्रत्ययोऽस्मासु विक्रमे तव वानर ।
१०७. प्रत्ययं समरे श्लाघ्यमहमुत्पादयामि ते ॥
१०८. एवमुक्त्वा तु सुग्रीवं सान्त्वं लक्ष्मणपूर्वजः ।
१०९. राघवो दुन्दुभेः कायं पादाङ्गुष्ठेन लीलया ।
११०. तोलयित्वा महाबाहुः चिक्षेप दशयोजनम् ॥
१११. असुरस्य तनुं शुष्कं पादाम्गुष्ठेन वीर्यवान् ।
११२. क्षिप्तं दृष्ट्वा ततः कायं सुग्रीवः पुनरब्रवीत् ॥
११३. आर्द्रः समाम्सः प्रत्यग्रः क्षिप्तः कायः पुरा सखे ।
११४. लघुः संप्रति निर्माम्सः तृणभूतश्च राघव ॥
११५. नात्र शक्यं बलं ज्ञातुं तव वा तस्य वाधिकम् ।
११६. आर्द्रं शुष्कमिति ह्येतत् सुमहद्राघवान्तरम् ।
११७. सालमेकं तु निर्भिन्द्या भवेद्व्यक्तिर्बलाबले ॥
११८. एतच्च वचनं श्रुत्वा सुग्रीवेण सुभाषितम् ।
११९. प्रत्ययार्थं महातेजा रामो जग्राह कार्मुकम् ॥
१२०. स गृहीत्वा धनुर्घोरं शरमेकं च मानदः ।
१२१. सालमुद्दिश्य चिक्षेप ज्यास्वनैः पूरयन् दिशः ॥
१२२. स विसृष्टो बलवता बाणः स्वर्णपरिष्कृतः ।
१२३. भित्त्वा सालान् गिरिप्रस्थे सप्त भूमिं विवेश ह ॥
१२४. तान् दृष्ट्वा सप्त निर्भिन्नान् सालान् वानरपुङ्गवः ।
१२५. रामस्य शरवेगेन विस्मयं परमं गतः ॥
१२६. सुग्रीवः परमप्रीतो राघवाय कृताञ्जलिः ।
१२७. स मूर्ध्ना न्यपतत् भूमौ प्रलम्बीकृतभूषणः ॥
१२८. इदं चोवाच धर्मज्ञं कर्मणा तेन हर्षितः ।
१२९. सेन्द्रानपि सुरान् सर्वान् त्वं बाणैः पुरुषर्षभ ।
१३०. समर्थः समरे हन्तुं किं पुनर्वालिनं प्रभो ॥
१३१. येन सप्त महासाला गिरिर्भूमिश्च दारिताः ।
१३२. बाणेनैकेन काकुत्स्थ स्थाता ते को रणाग्रतः ॥
१३३. तमद्यैव प्रियार्थं मे वैरिणं भ्रातृरूपिणम्
१३४. वालिनं जहि काकुत्स्थ मया बद्धोऽयमञ्जलिः ॥
१३५. ततो रामः परिष्वज्य सुग्रीवं प्रियदर्शनम् ।
१३६. प्रत्युवाच महाप्राज्ञो लक्ष्मणानुमतं वचः ॥
१३७. अस्माद् गच्छाम किष्किन्धां क्षिप्रं गच्छ त्वमग्रतः ।
१३८. गत्वा चाह्वय सुग्रीव वालिनं भ्रातृगन्धिनम् ॥
१३९. सर्वे ते त्वरितं गत्वा किष्किन्धां वालिनः पुरीम् ।
१४०. वृक्षैरात्मानमावृत्य ह्यतिष्ठन् गहने वने ॥
१४१. सुग्रीवोऽप्यनदद् घोरं वालिनोऽह्वानकारणात् ।
१४२. तं श्रुत्वा निनदं भ्रातुः क्रुद्धो वाली महाबलः ।
१४३. निष्पपात सुसंक्रुद्धो भास्करोऽस्ततटादिव ॥
१४४. ततः सुतुमुलं युद्धं वालिसुग्रीवयोरभूत् ।
१४५. गगने गृःअयोर्घोरं बुधाङ्गारकयोरिव ॥
१४६. ततो रामो धनुष्पाणिः तावुभौ समुदैक्षत ।
१४७. अन्योन्यसदृशौ वीरौ उभौ देवौ इवाश्विनौ ॥
१४८. यन्नावगच्छत् सुग्रीवं वालिनं वापि राघवः ।
१४९. ततो न कृतवान् बुद्धिं मोक्तुमन्तकरं शरम् ॥
१५०. एतस्मिन्नन्तरे भग्नः सुग्रीवस्तेन वालिना ।
१५१. अपश्यन् राघवं नाथं ऋष्यमूकं प्रदुद्रुवे ॥
१५२. क्लान्तो रुधिरसिक्ताङ्गः प्रहारैः जर्जरीकृतः ।
१५३. वालिनाभिद्रुतः क्रोधात् प्रविवेश महावनम् ॥
१५४. तं प्रविष्टं वनं दृष्ट्वा वाली शापभयात् ततः ।
१५५. मुक्तोऽह्यसि त्वमित्युक्त्वा स निवृत्तो महाबलः ॥
१५६. राघवोऽपि सह भ्रात्रा सह चैव हनूमता ।
१५७. तदेव वनमागच्छत् सुग्रीवो यत्र वानरः ॥
१५८. तं समीक्ष्यागतं रामं सुग्रीवः सहलक्ष्मणम् ।
१५९. ह्रीमान् दीनमुवाचेदं वसुधामवलोकयन् ॥
१६०. आह्वयस्वेति मामुक्त्वा दर्शयित्वा च विक्रमम् ।
१६१. वैरिणा घातयित्वा च किमिदानीं त्वया कृतम् ॥
१६२. तामेव वेलां वक्तव्यं त्वया राघव तत्त्वतः ।
१६३. वालिनं न निहन्मीति ततो नाहमितो व्रजे ॥
१६४. तस्य चैवं ब्रुवाणस्य सुग्रीवस्य महात्मनः ।
१६५. करुणं दीनया वाचा राघवः पुनरब्रवीत् ॥
१६६. सुग्रीव श्रूयतां तात क्रोधश्च व्यपनीयताम् ।
१६७. कारणं येन बाणोऽयं स मया न विसर्जितः ॥
१६८. अलङ्कारेण वेषेण प्रमाणेन गतेन च ।
१६९. स्वरेण वर्चसा चैव प्रेक्षितेन च वानर ।
१७०. विक्रमेण च वाक्यैश्च व्यक्तिं वां नोपलक्षये ॥
१७१. ततोऽहं रूपसादृश्यात् मोहितो वानरोत्तम ।
१७२. नोत्सृजामि महावेगं शरं शत्रुनिबर्हणम् ॥
१७३. त्वयि वीर विपन्ने हि अज्ञानात् लाघवान्मया ।
१७४. मौढ्यं च मम बाल्यं च स्थापितं स्यात् कपीश्वर ॥
१७५. तस्माद् युद्ध्यस्व भूयस्त्वं मा मा शङ्कीश्च वानर ।
१७६. अभिज्ञानं कुरुष्व त्वमात्मनो वानरेश्वर ।
१७७. येन त्वामभिजानीयां द्वन्द्वयुद्धमुपागतम् ॥
१७८. एतन्मुहूर्ते तु मया पश्य वालिनमाहवे ।
१७९. निरस्तमिषुणैकेन चेष्टमानं महीतले ॥
१८०. गजपुष्पीमिमां फुल्लामुत्पाट्य शुभलक्षणाम् ।
१८१. कुरु लक्ष्मण कण्ठेऽस्य सुग्रीवस्य महात्मनः ॥
१८२. ततो गिरितटे जातामुत्पाट्य कुसुमायुताम् ।
१८३. लक्ष्मणो गजपुष्पीं तां तस्य कण्ठे व्यसर्जयत् ॥
१८४. स तया शुशुभे श्रीमान् लतया कण्ठसक्तया ।
१८५. मालयेव बलाकानां ससन्ध्य इव तोयदः ॥
१८६. ऋष्यमूकात् स धर्मात्मा किष्किन्धां लक्ष्मणाग्रजः ।
१८७. जगाम सह सुग्रीवो वालिविक्रमपालिताम् ।
१८८. समुद्यम्य महच्चापं रामः काञ्चनभूषितम् ।
१८९. शराम्श्चादित्यसङ्काशान् गृहीत्वा रणसाधकान् ॥
१९०. अग्रतस्तु ययौ तस्य राघवस्य महात्मनः ।
१९१. सुग्रीवः संहतग्रीवो लक्ष्मणश्च महाबलः ॥
१९२. पृष्ठतो हनुमान् वीरो नलो नीलश्च वीर्यवान् ।
१९३. तारश्चैव महातेजा हरियूथपयूथपः ॥
१९४. सर्वे ते त्वरितं गत्वा किष्किन्धां वालिनः पुरीम् ।
१९५. वृक्षैरात्मानमावृत्य व्यतिष्ठन् गहने वने ॥
१९६. अथ बालार्कसदृशो दृप्तसिंहगतिस्ततः ।
१९७. दृष्ट्वा रामं क्रियादक्षं सुग्रीवो वाक्यमब्रवीत् ॥
१९८. हरिवागुरया व्याप्तां तप्तकाञ्चनतोरणाम् ।
१९९. प्राप्ताः स्म ध्वजयन्त्राढ्यां किष्किन्धां वालिनः पुरीम् ॥
२००. प्रतिज्ञा या कृता वीर त्वया वालिवधे पुरा ।
२०१. सफलां कुरु तां क्षिप्रं लतां काल इवागतः ॥
२०२. एवमुक्तस्तु धर्मात्मा सुग्रीवेण स राघवः ।
२०३. तमेवोवाच वचनं सुग्रीवं शत्रुसूदनः ॥
२०४. कृताभिज्ञानचिःनस्त्वमनया गजसाह्वया ।
२०५. शोभसेऽप्यधिकं वीर लतया कण्ठसक्तया ।
२०६. विपरीत इवाकाशे सूर्यो नक्षत्रमालया ॥
२०७. अद्य वालिसमुत्थं ते भयं वैरं च वानर ।
२०८. एकेनाहं प्रमोक्ष्यामि बाणमोक्षेण संयुगे ॥
२०९. अनृतं नोक्तपूर्वं मे चिरं कृच्छ्रेऽपि तिष्ठता ।
२१०. धर्मलोभपरीतेन न च वक्ष्ये कथञ्चन ॥
२११. सफलां च करिष्यामि प्रतिज्ञां जहि सम्भ्रमम् ।
२१२. प्रसूतं कलमक्षेत्रं वर्षेणेव शतक्रतुः ॥
२१३. सुग्रीव कुरु तं शब्दं निष्पतेद् येन वानरः ॥
२१४. रिपूणां धर्षितं श्रुत्वा मर्षयन्ति न संयुगे ।
२१५. जानन्तस्तु स्वकं वीर्यं स्त्रीसमक्षं विशेषतः ॥
२१६. स तु रामवचः श्रुत्वा सुग्रीवो हेमपिङ्गलः ।
२१७. ननर्द क्रूरनादेन विनिर्भिन्दन् इवाम्बरम् ॥
२१८. तत्र शब्देन वित्रस्ता गावो यान्ति हतप्रभाः ।
२१९. राजदोषपरामृष्टा कुलस्त्रिय इवाकुलाः ॥
२२०. द्रवन्ति च मृगाः शीघ्रं भग्ना इव रणे हयाः ।
२२१. पतन्ति च खगा भूमौ क्षीणपुण्य इव ग्रहाः ॥
२२२. अथ तस्य निनादं तं सुग्रीवस्य महात्मनः ।
२२३. शुश्रावान्तह्पुरगतो वाली भ्रातुरमर्षणः ॥
२२४. श्रुत्वा तु तस्य निनदं सर्वभूतप्रकम्पनम् ।
२२५. मदश्चैकपदे नष्टः क्रोधश्चापादितो महान् ॥
२२६. ततो रोषपरीताङ्गो वाली स कनकप्रभः ।
२२७. उपरक्त इवादित्यो सद्यो निष्प्रभतां गतः ॥
२२८. वाली दंष्‍ट्राकरालस्तु क्रोधात् दीप्ताग्निलोचनः ।
२२९. भात्युत्पतितपद्माभः समृणाल इव ह्रदः ॥
२३०. शब्दं दुर्मर्षणं श्रुत्वा निष्पपात ततो हरिः ।
२३१. वेगेन च पदन्यासैः दारयन्निव मेदिनीम् ॥
२३२. तं तु तारा परिष्वज्य स्नेहात् दर्शितसौहृदा ।
२३३. उवाच त्रस्तसम्भ्रान्ता हितोदर्कमिदं वचः ॥
२३४. साधु क्रोधमिमं वीर नदीवेगमिवागतम् ।
२३५. शयनादुत्थितः काल्यं त्यज भुक्तामिव स्रजम् ॥
२३६. काल्यमेतेन सम्ग्रामं करिष्यसि च वानर ।
२३७. वीर ते शत्रुबाहुल्यं फल्गुता वा न विद्यते ॥
२३८. सहसा तव निष्क्रामो मम तावन्नरोचते ।
२३९. श्रूयतामभिधास्यामि यन्निमित्तं निवार्यते ॥
२४०. त्वया तस्य निरस्तस्य पीडितस्य विशेषतः ।
२४१. इहैत्य पुनराह्वानं शङ्कां जनयतीव मे ॥
२४२. नासहायमहं मन्ये सुग्रीवं तमिहागतम् ।
२४३. अवष्टब्धसहायश्च यमाश्रित्यैष गर्जति ॥
२४४. प्रकृत्या निपुणश्चैव बुद्धिमान्श्चैव वानरः ।
२४५. नापरीक्षितवीर्येण सुग्रीवः सख्यमेष्यति ॥
२४६. पूर्वमेव मया वीर श्रुतं कथयतो वचः ।
२४७. अङ्गदस्य कुमारस्य वक्ष्यामि त्वा हितं वचः ॥
२४८. प्रवृत्तिस्तेन कथिता चारैरासीन्निवेदिता ॥
२४९. अयोध्याधिपतेः पुत्रौ शूरौ समरदुर्जयौ ।
२५०. इक्ष्वाकूणां कुले जातौ प्रथितौ रामलक्ष्मणौ ॥
२५१. सुग्रीवप्रियकामार्थं प्राप्तौ तत्र दुरासदौ ॥
२५२. स ते भ्रातुर्हि विख्यातः सहायो रणकर्मणि ।
२५३. निवासवृक्षः साधूनामापन्नानां परागतिः ।
२५४. आर्तानां संश्रयश्चैव यशसश्चैव भाजनम् ।
२५५. ज्ञानविज्ञानसंपन्नो निदेशे निरतः पितुः ।
२५६. धातूनामिव शैलेन्द्रो गुणानामाकरो महान् ॥
२५७. तत्क्षमो न विरोधस्ते सह तेन महात्मना ।
२५८. श्रूयतां क्रियतां चैव तव वक्ष्यामि यद् हितम् ॥
२५९. यौवराज्येन सुग्रीवं तूर्णं साध्वभिषेचय ।
२६०. विग्रहं मा कृथा वीर भ्रात्रा राजन् यवीयसा ॥
२६१. अहं हि ते क्षमं मन्ये तेन रामेण सौहृदम् ।
२६२. लालनीयो हि ते भ्राता यवीयानेष वानरः ।
२६३. तत्र वा सन्निहस्थो वा सर्वथा बन्धुरेव ते ।
२६४. न हि तेन समं बन्धुं भुवि पश्यामि कञ्चन ॥
२६५. यदि ते मत्प्रियं कार्यं यदि चावैहि मां हिताम् ।
२६६. याच्यमानः प्रियत्वेन साधु वाक्यं कुरुष्व मे ॥
२६७. तामेवं ब्रुवतीं तारां ताराधिपनिभाननाम् ।
२६८. वाली निर्भर्त्सयामास वचनं चेदमब्रवीत् ॥
२६९. गर्जतोऽस्य सुसंरब्धं भ्रातुः शत्रोः विशेषतः ।
२७०. मर्षयिष्यामि केनापि कारणेन वरानने ॥
२७१. सोढुं न च समर्थोऽहं युद्धकामस्य संयुगे ।
२७२. सुग्रीवस्य च संरम्भं हीनग्रीवस्य गर्जितम् ॥
२७३. न च कार्यो विषादस्ते राघवं प्रति मत्कृते ।
२७४. धर्मज्ञश्च कृतज्ञश्च कथं पापं करिष्यति ॥
२७५. प्रतियोत्स्याम्यहं गत्वा सुग्रीवं जहि सम्भ्रमम् ।
२७६. दर्पं चास्य विनेष्यामि न च प्राणैर्विमोक्ष्यते ॥
२७७. कृतं तारे सहायत्वं दर्शितं सौहृदं मयि ।
२७८. शापितासि मम प्राणैः निवर्तस्व जनेन च ॥
२७९. तं तु तारा परिष्वज्य वालिनं प्रियवादिनी ।
२८०. चकार रुदती मन्दं दक्षिणा सा प्रदक्षिणम् ॥
२८१. ततः स्वस्त्ययनं कृत्वा मन्त्रविद् विजयैषिणी ।
२८२. अन्तह्पुरं सह स्त्रीभिः प्रविष्टा शोकमोहिता ॥
२८३. प्रविष्टायां तु तारायां सह स्त्रीभिः स्वमालयम् ।
२८४. नगर्या निर्ययौ (वाली) महासर्प इव श्वसन् ।
२८५. सर्वतः चारयन् दृष्टिं शत्रुदर्शनकाङ्क्षया ॥
२८६. स ददर्श ततः श्रीमान् सुग्रीवं हेमपिङ्गलम् ॥
२८७. तं स दृष्ट्वा महाबाहुः सुग्रीवं पर्यवस्थितम् ।
२८८. गाढं परिदधे वासो वाली परमकोपनः ॥
२८९. स वाली गाढसंवीतो मुष्टिमुद्यम्य वीर्यवान् ।
२९०. सुग्रीवमेवाभिमुखो ययौ योद्धुं कृतक्षणः ।
२९१. श्लक्ष्णं मुष्टिं समुद्यम्य संरब्धतरमागतः ॥
२९२. तौ भीमबलविक्रान्तौ सुपर्णसमवेगिनौ ।
२९३. प्रवृद्धौ घोरवपुषौ चन्द्रसूर्याविवाम्बरे ॥
२९४. परस्परममित्रघ्नौ छिद्रान्वेषणतत्परौ ।
२९५. तौ शोणिताक्षौ युद्ध्येतां वानरौ वनचारिणौ ॥
२९६. मेघाविव महाशब्दैः तर्जमानौ परस्परम् ।
२९७. मुष्टिभिः जानुभिः पद्भिः बाहुभिश्च पुनः पुनः ॥
२९८. तयोर्युद्धमभूत् घोरं वृत्रवासवयोरिव ।
२९९. ततोऽवर्धत वाली तु बलवीर्यसमन्वितः ।
३००. वालिना भग्नदर्पस्तु सुग्रीवो परिहीयत ॥
३०१. हीयमानमथापश्यत् सुग्रीवं वानरेश्वरम् ।
३०२. प्रेक्षमाणं दिशश्चैव राघवः स मुहुर्मुहुः ॥
३०३. ततो रामो महातेजा आर्तं दृष्ट्वा हरीश्वरम् ।
३०४. (वीरो) धनुषि सन्धाय शरमाशीविषोपमम् ।
३०५. पूरयामास तच्चापं कालचक्रमिवान्तकः ॥
३०६. तस्य ज्यातलघोषेण त्रस्ताः पत्ररथेश्वराः ।
३०७. प्रदुद्रुवुः मृगाश्चैव युगान्त इव मोहिताः ॥
३०८. मुक्तस्तु वज्रनिर्घोषः प्रदीप्ताशनिसन्निभः ।
३०९. राघवेण महाबाणो वालिवक्षसि पातितः ॥
३१०. ततस्तेन महातेजा वीर्योत्सिक्तः कपीश्वरः ।
३११. वेगेनाभिहतो वाली निपपात महीतले ॥
३१२. इन्द्रध्वज इवोद्धूतः पौर्णमास्यां महीतले ।
३१३. आश्वयुक्समये मासि गतश्रीको विचेतनः ॥
३१४. अस्मिन् निपतिते भूमौ हर्यृक्षाणां गणेश्वरे ।
३१५. नष्टचन्द्रमिव व्योम न व्यराजत मेदिनी ॥
३१६. भूमौ निपतितस्यापि तस्य देहं महात्मनः ।
३१७. न श्रीर्जहाति न प्राणा न तेजो न पराक्रमः ॥
३१८. शक्रदत्ता वरा माला काञ्चनी रत्नभूषिता ।
३१९. दधार हरिमुख्यस्य प्राणान्स्तेजः श्रियं च सा ॥
३२०. स तया मालया वीरो हैमया हरियूथपः ।
३२१. सन्ध्यानुगतपर्यन्तः पयोधर इवाभवत् ॥
३२२. तस्य माला च देहश्च मर्मघाती च यः शरः ।
३२३. त्रिधेव रचिता लक्ष्मीः पतितस्यापि शोभते ॥
३२४. तं तथा पतितं संख्ये गतार्चिषमिवानलम् ।
३२५. ययातिमिव पुण्यान्ते देवलोकादिह च्युतम् ।
३२६. आदित्यमिव कालेन युगान्ते भुवि पातितम् ।
३२७. महेन्द्रपुत्रं पतितं वालिनं हेममालिनम् ।
३२८. व्यूढोरस्कं महाबाहुं दीप्तास्यं हरिलोचनम् ।
३२९. लक्ष्मणानुगतो रामो ददर्शोपससर्प च ॥
३३०. तं दृष्ट्वा राघवं वाली लक्ष्मणं च महाबलम् ।
३३१. अब्रवीत् परुषं वाक्यं प्रश्रितं धर्मसंहितम् ॥
३३२. त्वं नराधिपतेः पुत्रः प्रथितः प्रियदर्शनः ।
३३३. पराङ्‍मुखवधं कृत्वा कोऽत्र प्राप्तस्त्वया गुणः ॥
३३४. रामः करुणवेदी च प्रजानां च हिते रतः ।
३३५. सानुक्रोशो महोत्साहः समयज्ञो दृढव्रतः ।
३३६. इत्येतत् सर्वभूतानि कथयन्ति यशो भुवि ॥
३३७. दमः शमः क्षमा धर्मो धृतिः सत्यं पराक्रमः ।
३३८. पार्थिवानां गुणा राजन् दण्डश्चाप्यपकारिषु ॥
३३९. तान् गुणान् संप्रधार्याहमग्र्यं चाभिजनं तव ।
३४०. तारया प्रतिषिद्धोऽपि सुग्रीवेण समागतः ॥
३४१. न त्वां विनिहतात्मानं धर्मध्वजमधार्मिकम् ।
३४२. जाने पापसमाचारं तृणैः कूपमिवावृतम् ॥
३४३. सतां वेषधरं पापं प्रच्छन्नमिव पावकम् ।
३४४. नाहं त्वामभिजानामि धर्मच्छद्माभिसंवृतम् ॥
३४५. विषये वा पुरे वा ते यदा नापकरोम्यहम् ।
३४६. न च त्वामवजाने च कस्मात्त्वं हम्स्यकिल्बिषम् ।
३४७. फलमूलाशनं नित्यं वानरं वनगोचरम् ।
३४८. मामिहाप्रतियुद्ध्यन्तमन्येन च समागतम् ॥
३४९. भूमिर्हिरण्यं रूपं च विग्रहे कारणानि च ।
३५०. तत्र कस्ते वने लोभो मदीयेषु फलेषु वा ॥
३५१. नयश्च विनयश्चोभौ निग्रहानुग्रहावपि ।
३५२. राजवृत्तिरसङ्कीर्णा न नृपा कामवृत्तयः ॥
३५३. हत्वा बाणेन काकुत्स्थ मामिहानपराधिनम् ।
३५४. किं वक्ष्यसि सतां मध्ये कर्म कृत्वा जुगुप्सितम् ॥
३५५. राजहा ब्रःमहा गोघ्नः चोरः प्राणिवधे रतः ।
३५६. नास्तिकः परिवेत्ता च सर्वे निरयगामिनः ॥
३५७. सूचकश्च कदर्यश्च मित्रघ्नो गुरुतल्पगः ।
३५८. लोकं पापात्मनामेते गच्छन्ते नात्र संशयः ॥
३५९. पञ्च पञ्चनखा भक्ष्या ब्रःमक्षत्रेण राघव ।
३६०. शल्यकः श्वाविधो गोधा शशः कूर्मश्च पञ्चमः ॥
३६१. चर्म चास्थि च मे राम न स्पृशन्ति मनीषिणः ।
३६२. अभक्ष्यानि च माम्सानि सोऽहं पञ्चनखो हतः ॥
३६३. शठो नैकृतिकः क्षुद्रो मिथ्याप्रश्रितमानसः ।
३६४. कथं दशरथेन त्वं जातो पापो महात्मना ॥
३६५. छिन्नचारित्रकक्ष्येण सतां धर्मातिवर्तिना ।
३६६. त्यक्तधर्मांकुशेनाहं निहतो रामहस्तिना ॥
३६७. उदासीनेषु योऽस्मासु विक्रमोऽयं प्रकाशितः ।
३६८. अपकारिषु ते राम नैवं पश्यामि विक्रमम् ॥
३६९. दृश्यमानस्तु युद्ध्येथा मया युधि नृपात्मज ।
३७०. अद्य वैवस्वतं देवं पश्येस्त्वं निहतो मया ॥
३७१. सुग्रीवप्रियकामेन यदहं निहतस्त्वया ।
३७२. मामेव यदि पूर्वं त्वमेतदर्थमचोदयः ।
३७३. मैथिलीमहमेकाःना तव चानीतवान् भवेः ॥
३७४. युक्तं यत् प्राप्नुयात् राज्यं सुग्रीवः स्वर्गते मयि ।
३७५. अयुक्तं यदधर्मेण त्वयाहं निहतो मया ॥
३७६. काममेवं विधो लोकः कालेन विनियुज्यते ।
३७७. क्षमं चेत् भवता प्राप्तुमुत्तरं साधु चिन्त्यताम् ॥
३७८. इत्येवमुक्त्वा परिशुष्कवक्त्रह्
३७९. शराभिघातात् व्यथितो महात्मा ।
३८०. समीक्ष्य रामं रविसन्निकाशम्
३८१. तूष्णीं बभूवामरराजसूनुः ॥
३८२. इत्युक्तः प्रश्रितं वाक्यं धर्मार्थसहितं हितम् ।
३८३. तं निष्प्रभमिवादित्यं मुक्ततोयमिवाम्बुदम् ।
३८४. उक्तवाक्यं हरिश्रेष्ठं उपशान्तमिवानलम् ।
३८५. अधिक्षिप्तस्तदा रामः पश्चाद् वालिनमब्रवीत् ॥
३८६. धर्ममर्थं च कामं च समयं चापि लौकिकम् ।
३८७. अविज्ञाय कथं बाल्यात् मामिहाद्य विगर्हसे ॥
३८८. इक्ष्वाकूणामियं भूमिः सशैलवनकानना ।
३८९. मृगपक्षिमनुष्याणां निग्रहानुग्रहेष्वपि ॥
३९०. तां पालयति धर्मात्मा भरतः सत्यवान् शुचिः ।
३९१. धर्मकामार्थतत्त्वज्ञो निग्रहानुग्रहे रतः ॥
३९२. तस्य धर्मकृतादेशा वयमन्ये च पार्थिवाः ।
३९३. चरामो वसुधां कृत्स्नां धर्मसन्तानमिच्छवः ॥
३९४. ते वयं मार्गविभ्रष्टं स्वधर्मे परमे स्थिताः ।
३९५. भरताज्ञां पुरस्कृत्य निगृःणीमो यथाविधि ॥
३९६. तदेतत् कारणं पश्य यदर्थं त्वं मया हतः ।
३९७. त्वं तु संक्लिष्टधर्मश्च कर्मणा च विगर्हितः ।
३९८. कामतन्त्रप्रधानश्च न स्थितो राजवर्त्मनि ॥
३९९. अस्य त्वं धरमाणस्य सुग्रीवस्य महात्मनः ।
४००. भ्रातुर्वर्तसि भार्यायां स्नुषायां पापकर्मकृत् ॥
४०१. यवीयान् आत्मनः पुत्रः शिष्यश्चापि गुणोदितः ।
४०२. पुत्रवत् ते त्रयः चिन्त्या धर्मश्चैवात्र कारणम् ॥
४०३. औरसीं भगिनीं वापि भार्यां वाप्यनुजस्य यः ।
४०४. प्रचरेत नरः कामात् तस्य दण्डो वधः स्मृतः ॥
४०५. सुग्रीवेण च मे सख्यं लक्ष्मणेन यथा तथा ।
४०६. दारराज्यनिमित्तं च निःश्रेयसि रतः स मे ॥
४०७. प्रतिज्ञा च मया दत्ता तदा वानरसन्निधौ ।
४०८. प्रतिज्ञा च कथं शक्ष्या मद्विधेनानवेक्षितुम् ॥
४०९. सर्वथा धर्म इत्येव द्रष्टव्यस्तव निग्रहः ।
४१०. वयस्यस्योपकर्तव्यं धर्ममेवानुपश्यता ॥
४११. राजभिः धृतदम्डाश्च कृत्वा पापानि मानवाः ।
४१२. निर्मलाः स्वर्गमायान्ति सन्तः सुकृतिनो यथा ॥
४१३. शासनाद् वापि मोक्षाद् वा स्तेनः पापात् प्रमुच्यते ।
४१४. राजा त्वशासन् पापस्य तदवाप्नोति किल्बिषम् ॥
४१५. तदलं परितापेन धर्मतः परिकल्पितः ।
४१६. वधो वानरशार्दूल न वयं स्ववशे स्थिताः ॥
४१७. शृणु चाप्यपरं भूयः कारणं हरिपुङ्गव ।
४१८. तत् श्रुत्वा हि महद् वीर न मन्युं कर्तुमर्हसि ॥
४१९. वागुराभिश्च पाशैश्च कूटैश्च विविधैर्नराः ।
४२०. प्रतिच्छन्नाश्च दृश्याश्च गृःणन्ति सुबहून् मृगान् ॥
४२१. विध्यन्ति विमुखान्श्चापि न च दोषोऽत्र विद्यते ।
४२२. तस्मात् त्वं निहतो युद्धे मया बाणेन वानर ।
४२३. अयुध्यन् प्रतियुध्यन् वा यस्मात् शाखामृगो ह्यसि ॥
४२४. दुर्लभस्य च धर्मस्य जीवितस्य शुभस्य च ।
४२५. राजानो वानरश्रेष्ठ प्रदातारो न संशयः ॥
४२६. तान् न हिम्स्यात् न चाक्रोशेत् नाक्षिपेत् नाप्रियं वदेत् ।
४२७. देवा मानुषरूपेण चरन्त्येते महीतले ॥
४२८. त्वं तु धर्ममविज्ञाय केवलं रोषमास्थितः ।
४२९. विदूषयसि मां धर्मे पितृपैतामहे स्थितम् ॥
४३०. एवमुक्तस्तु रामेण वाली प्रव्यथितो भृशम् ।
४३१. प्रत्युवाच ततो रामं प्राञ्जलिर्वानरेश्वरः ॥
४३२. यत् त्वमात्थ नरश्रेष्ठ तत् तथैव न संशयः ।
४३३. प्रतिवक्तुं प्रकृष्टे हि नापकृष्टस्तु शक्नुयात् ॥
४३४. यदयुक्तं मया पूर्वं प्रमादात् वाक्यमप्रियम् ।
४३५. तत्रापि खलु मां दोषं कर्तुं नार्हसि राघव ॥
४३६. न चात्मानमहं शोचे न तारां नापि बान्धवान् ।
४३७. यथा पुत्रं गुणश्रेष्ठमङ्गदं कनकाङ्गदम् ॥
४३८. बालश्चाकृतबुद्धिश्च एकपुत्रश्च मे प्रियः ।
४३९. तारेयो राम भवता रक्षणीयो महाबलः ॥
४४०. सुग्रीवे चाङ्गदे चैव विधत्स्व मतिमुत्तमाम् ।
४४१. त्वं हि गोप्ता च शास्ता च कार्याकार्यविधौ स्थितः ॥
४४२. या ते नरपते वृत्तिः भरते लक्ष्मणे च या ।
४४३. सुग्रीवे चाङ्गदे राजन् तां त्वमाधातुमर्हसि ॥
४४४. त्वद्वशे वर्तमानेन तव चित्तानुवर्तिना ।
४४५. शक्यं दिवं चार्जयितुं वसुधां चापि शासितुम् ॥
४४६. त्वत्तोऽहं वधमाकाङ्क्षन् वार्यमाणोऽपि तारया ।
४४७. सुग्रीवेण सह भ्रात्रा द्वन्द्वयुद्धमुपागतः ॥
४४८. इत्युक्त्वा वानरो रामं विरराम हरीश्वरः ।
४४९. स तमाश्वासयद् रामो वालिनं व्यक्तदर्शनम् ॥
४५०. साधु सम्मतया वाचा धर्मतत्त्वार्थयुक्तया ।
४५१. न सन्तापस्त्वया कार्यः एतदर्थं प्लवङ्गम ॥
४५२. वयं भवद्विशेषेण धर्मतः कृतनिश्चयाः ।
४५३. त्यज शोकं च मोहं च भयं च हृदये स्थितम् ॥
४५४. यथा त्वय्यङ्गदो नित्यं वर्तते वानरेश्वर ।
४५५. तथा वर्तेत सुग्रीवे मयि चापि न संशयः ॥
४५६. स वानरमहाराजः शयानः शरपीडितः ।
४५७. प्रत्युक्तो हेतुमद्वाक्यैः नोत्तरं प्रत्यपद्यत ॥
४५८. अश्मभिः परिभिन्नाङ्गो पादपैराहतो भृशम् ।
४५९. रामबाणेन चाक्रान्तो जीवितान्ते मुमोह सः ॥
४६०. तं भार्या बाणमोक्षेण रामदत्तेन संयुगे ।
४६१. हतं प्लवगशार्दूलं तारा शुश्राव वालिनम् ॥
४६२. सा सपुत्राप्रियं श्रुत्वा वधं भर्तुः सुदारुणम् ।
४६३. निष्पपात भृशं तस्मात् उद्विग्ना गिरिकन्दरात् ॥
४६४. ये त्वङ्गदपरीवारा वानरा हि महाबलाः ।
४६५. ते सकार्मुकमालोक्य रामं त्रस्ताः प्रदुद्रुवुः ॥
४६६. तानुवाच समासाद्य दुःखितान् दुःखिता सती ।
४६७. रामवित्रासितान् सर्वाननुबद्धानिवेषुभिः ॥
४६८. वानरा राजसिंहस्य यस्य यूयं पुरःसराः ।
४६९. तं विहाय सुवित्रस्ताः कस्माद् द्रवथ दुर्गताः ॥
४७०. कपिपत्न्या वचः श्रुत्वा कपयः कामरूपिणः ।
४७१. प्राप्तकालमविश्लिष्टं ऊचुर्वचनमङ्गनाम् ॥
४७२. जीवपुत्रे निवर्तस्व पुत्रं रक्षस्व चाङ्गदम् ।
४७३. अन्तको रामरूपेण हत्वा नयति वालिनम् ॥
४७४. अस्मिन् प्लवगशार्दूले हते शक्रसमप्रभे ।
४७५. रक्ष्यतां नगरी शूरैः अङ्गदश्चाभिषिच्यताम् ॥
४७६. पदस्थं वालिनः पुत्रं भजिष्यन्ति प्लवङ्गमाः ॥
४७७. अथवा रुचिरं स्थानमिह ते रुचिरानने
४७८. आविशन्ति च दुर्गाणि क्षिप्रमद्यैव वानराः ॥
४७९. अल्पान्तरगतानां तु श्रुत्वा वचनमङ्गना ।
४८०. आत्मनः प्रतिरूपं सा बभाषे चारुहासिनी ॥
४८१. पुत्रेण मम किं कार्यं राज्येनापि किमात्मना ।
४८२. कपिसिंहे महाभागे तस्मिन् भर्तरि नश्यति ॥
४८३. पादमूलं गमिष्यामि तस्यैवाहं महात्मनः ।
४८४. योऽसौ रामप्रयुक्तेन शरेण विनिपातितः ॥
४८५. एवमुक्त्वा प्रदुद्राव रुदती शोकमूर्च्छिता ।
४८६. शिरश्चोरश्च बाहुभ्यां दुःखेन समभिघ्नती ॥
४८७. आव्रजन्ती ददर्शाथ पतिं निपतितं भुवि ।
४८८. हन्तारं दानवेन्द्राणां समरेष्वनिवर्तिनाम् ।
४८९. क्षेप्तारं पर्वतेन्द्राणां वज्राणामिव वासवम् ॥
४९०. अवष्टभ्य च तिष्ठन्तं ददर्श धनुरुत्तमम् ।
४९१. रामं रामानुजं चैव भर्तुश्चैवानुजं शुभम् ॥
४९२. तानतीत्य समासाद्य भर्तारं निहतं रणे ।
४९३. समीक्ष्य व्यथिता भूमौ सम्भ्रान्ता निपपात ह ॥
४९४. सुप्तेव पुनरुत्थाय आर्यपुत्रेति वादिनी ।
४९५. रुरोद सा पतिं दृष्ट्वा संवीतं मृत्युदामभिः ॥
४९६. तं प्राप्तविजयं वाली सुग्रीवं प्लवगेश्वरम् ।
४९७. वीक्षमाणस्तु मन्दासुः सर्वतो मन्दमुच्छ्वसन् ।
४९८. आभाष्य व्यक्तया वाचा सस्नेहमिदमब्रवीत् ॥
४९९. सुग्रीव दोषेण न मां गन्तुमर्हसि किल्बिषात् ॥
५००. कृष्यमाणं भविष्येण बुद्धिमोहेन मां बलात् ॥
५०१. युगपद्विहितं तात न मन्ये सुखमावयोः ।
५०२. सौहार्दं भ्रातृयुक्तं हि तदिदं तात नान्यथा ॥
५०३. प्रतिपद्य त्वमद्यैव राज्यमेषां वनौकसाम् ।
५०४. मामप्यद्यैव गच्छन्तं विद्धि वैवस्वतक्षयम् ॥
५०५. जीवितं च हि राज्यं च श्रियं च विपुलामिमाम् ।
५०६. प्रजहाम्येष वै तूर्णं महच्चागर्हितं यशः ॥
५०७. अस्यां त्वहमवस्थायां वीर वक्ष्यामि यद्वचः ।
५०८. यद्यप्यसुकरं राजन् कर्तुमेव त्वमर्हसि ॥
५०९. सुखार्हं सुखसंवृद्धं बालमेनमबालिशम् ।
५१०. बाष्पपूर्णमुखं पश्य भूमौ पतितमङ्गदम् ॥
५११. मम प्राणैः प्रियतरं पुत्रं पुत्रमिवौरसम् ।
५१२. मया हीनमहीनार्थं सर्वतः परिपालय ॥
५१३. त्वमप्यस्य पिता दाता परित्राता च सर्वशः ।
५१४. भयेष्वभयदश्चैव यथार्हं प्लवगेश्वर ॥
५१५. एष तारात्मजः श्रीमान् त्वया तुल्यपराक्रमः ।
५१६. रक्षसां च वधे तेषामग्रतस्ते भविष्यति ॥
५१७. अनुरूपाणि कर्माणि विक्रम्य बलवान् रणे ।
५१८. करिष्यत्येव तारेयः तेजस्वी तरुणोऽङ्गदः ॥
५१९. सुषेणदुहिता चेयं अर्थसूक्ष्मविनिश्चये ।
५२०. औत्पातिके च विविधे सर्वतः परिनिष्ठिता ॥
५२१. यदेषा साध्विति ब्रूयात् कार्यं तन्मुक्तसंशयम् ।
५२२. न हि तारामतं किञ्चिदन्यथा परिवर्तते ॥
५२३. राघवस्य च ते कार्यं कर्तव्यमविशङ्कया ।
५२४. स्यादधर्मो ह्यकरणे त्वां च हिम्स्याद्विमानितः ॥
५२५. इमां च मालामाधत्स्व दिव्यां सुग्रीव काञ्चनीम् ।
५२६. उदारा श्रीः स्थिता ह्यस्यां संप्रजह्यान्मृते मयि ॥
५२७. इत्येवमुक्तः सुग्रीवो वालिना भ्रातृसौहृदात् ।
५२८. जग्राह सोऽभ्यनुज्ञातो मालां तां चैव काञ्चनीम् ॥
५२९. तां मालां काञ्चनीं दत्त्वा दृष्ट्वा चैवात्मजं स्थितम् ।
५३०. संसिद्धः प्रेत्यभावाय स्नेहादङ्गदमब्रवीत् ॥
५३१. देशकालौ भजस्वाद्य रममाणः प्रियाप्रिये ।
५३२. सुखदुःखसहः काले सुग्रीववशगो भव ॥
५३३. यथा हि त्वं महाबाहो लालितः सततं मया ।
५३४. स तथा वर्तमानं त्वां सुग्रीवो बहुमन्यते ॥
५३५. नास्यामित्रैः गतं गच्छेः मा शत्रुभिररिन्दम ।
५३६. भर्तुरर्थपरो दान्तः सुग्रीववशगो भव ॥
५३७. न चातिप्रणयः कार्यः कर्तव्योऽप्रणयश्च ते ।
५३८. उभयं हि महादोषं तस्मादन्तरदृक् भव ॥
५३९. इत्युक्त्वाथ विवृत्ताक्षः शरसंपीडितो भृशम् ।
५४०. विवृतैर्दशनैर्भीमैः बभूवोत्क्रान्तजीवितः ॥
५४१. उद्वबर्ह शरं नीलः तस्य गात्रगतं तदा ।
५४२. गिरिगह्वरसम्लीनं दीप्तमाशीविषं यथा ॥
५४३. अस्तमस्तकसंरुद्धरश्मेर्दिनकरादिव ।
५४४. पेतुः क्षतजधारास्तु धारा इव धराधरात् ॥
५४५. ततो विचुक्रुशुस्तत्र वानरा हतयूथपाः ।
५४६. परिदेवयमानास्ते सर्वे प्लवगसत्तमाः ॥
५४७. ततस्तु तारा व्यसनार्णवप्लुता
५४८. मृतस्य भर्तुः वदनं समीक्ष्य सा ।
५४९. जगाम भूमिं परिरभ्य वालिनम्
५५०. महाद्रुमं छिन्नमिवाश्रिता लता ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/vAlmIkIyam\/goraxapura-pAThaH\/shrInivAsa-mUrti-sanxepaH\/4_kiShkindhAkANDam\/02_vAlivadhaH\/".replace(basePath, "/");
  pageVars.pageParams = {};
  pageVars.pageSource = "vAlmIkIyam\/goraxapura-pAThaH\/shrInivAsa-mUrti-sanxepaH\/4_kiShkindhAkANDam\/02_vAlivadhaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/" />
<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ०२ ०२ वालिवधः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ ०२ वालिवधः">०२ ०२ वालिवधः</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>१. वाली नाम मम भ्राता ज्येष्ठः शत्रुनिषूदनः ॥<br>
२. राज्यं प्रशातस्तस्य पितृपैतामहं महत् ।<br>
३. अहं सर्वेषु कालेषु प्रणतः प्रेष्यवत् स्थितः ॥<br>
४. मायावी नाम तेजस्वी पूर्वजो दुन्दुभेः सुतः ।<br>
५. तेन तस्य महद्वैरं वालिनः स्त्रीकृतं पुरा ॥<br>
६. स तु सुप्ते जने रात्रौ किष्किन्धाद्वारमागतः ।<br>
७. नर्दति स्म सुसंरब्धो वालिनं चाह्वयद् रणे ॥<br>
८. प्रसुप्तस्तु मम भ्राता नर्दतो भैरवस्वनम् ।<br>
९. श्रुत्वा न ममृषे वाली निष्पपात जवात् तदा ॥<br>
१०. ततोऽहमपि सौहार्दात् निःसृतो वालिना सह ॥<br>
११. स तु मे भ्रातरं दृष्ट्वा मां च दूरादवस्थितम् ।<br>
१२. असुरो जातसन्त्रासः धरण्या विवरं महत् ।<br>
१३. प्रविवेश (तदा) वेगात् आवामासाद्य विष्ठितौ ॥<br>
१४. मामुवाच ततो वाली वचनं क्षुभितेन्द्रियः ।<br>
१५. इह तिष्ठाद्य सुग्रीव बिलद्वारि समाहितः ।<br>
१६. यावदत्र प्रविश्याहं निहन्मि समरे रिपुम् ॥<br>
१७. तस्य प्रविष्टस्य बिलं साग्रः संवत्सरो गतः ।<br>
१८. भ्रातरं न प्रपश्यामि पापशङ्कि च मे मनः ॥<br>
१९. अथ दीर्घस्य कालस्य बिलात् तस्मात् विनिःसृतम् ।<br>
२०. सफेनं सुधिरं दृष्ट्वा ततोऽहं भृशदुःखितः ॥<br>
२१. नर्दतामसुराणां च ध्वनिर्मे श्रोत्रमागतः ।<br>
२२. न रतस्य च सङ्ग्रामे क्रोशतोऽपि स्वनो गुरोः ॥<br>
२३. अहं त्ववगतो बुद्ध्या चिःनैस्तैः भ्रातरं हतम् ।<br>
२४. पिधाय च बिलद्वारं शिलया गिरिमात्रया ।<br>
२५. शोकार्तश्चोदकं कृत्वा किष्किन्धामागतः सखे ॥<br>
२६. गूहमानस्य मे तत्त्वं यत्नतो मन्त्रिभिः श्रुतम् ।<br>
२७. ततोऽहं तैः समागम्य समेतैरभिषेचितः ॥<br>
२८. राज्यं प्रशासतस्तस्य न्यायतो मम राघव ।<br>
२९. आजगाम रिपुं हत्वा दानवं स तु वानरः ॥<br>
३०. मानयम्स्तं महात्मानं यथावच्चाभ्यवादयम् ॥<br>
३१. अभिषिक्तं तु मां दृष्ट्वा क्रोधात् संरक्तलोचनः ।<br>
३२. मदीयान् मन्त्रिणो बद्ध्वा बहु तत्तदुवाच ह ॥<br>
३३. धिक् त्वामिति च मामुक्त्वा वस्त्रेणैकेन वानरः ।<br>
३४. निर्वासयामास तदा वाली विगतसाध्वसः ॥<br>
३५. तेनाहमपविद्धश्च हृतदारश्च राघव ।<br>
३६. तद्भयाच्च मही कृत्स्ना क्रान्तेयं सवनार्णवा ॥<br>
३७. ऋष्यमूकं गिरिवरं भार्याहरणदुःखितः ।<br>
३८. प्रविष्टोऽस्मि दुराधर्षं वालिनः कारणान्तरे ॥<br>
३९. वालिनस्तु भयार्तस्य सर्वलोकाभयङ्कर ।<br>
४०. कर्तुमर्हसि मे वीर प्रसादं तस्य निग्रहात् ॥<br>
४१. एवमुक्तस्तु तेजस्वी धर्मज्ञो धर्मसंहितम् ।<br>
४२. वचनं वक्तुमारेभे सुग्रीवं प्रहसन्निव ॥<br>
४३. अमोघाः सूर्यसङ्काशा ममैते निशिताः शराः ।<br>
४४. तस्मिन् वालिनि दुर्वृत्ते निपतिष्यन्ति वेगिताः ॥<br>
४५. यावत्तं नाभिपश्यामि तव भार्यापहारिणम् ।<br>
४६. तावत् स जीवेत् पापात्मा वाली चारित्रदूषकः ॥<br>
४७. रामस्य वचनं श्रुत्वा हर्षपौरुषवर्धनम् ।<br>
४८. सुग्रीवः पूजयाञ्चक्रे राघवं प्रशशम्स च ॥<br>
४९. असंशयं प्रज्वलितैः तीक्ष्णैः मर्मातिगैः शरैः ।<br>
५०. त्वं दहेः कुपितो लोकान् युगान्त इव भास्करः ॥<br>
५१. वालिनः पौरुषं यत्तद् यच्च वीर्यं धृतिश्च या ।<br>
५२. तन्ममैकमनाः श्रुत्वा विधत्स्व यदनन्तरम् ॥<br>
५३. समुद्रात् पश्चिमात् पूर्वं दक्षिणादपि चोत्तरम् ।<br>
५४. क्रामत्यनुदिते सूर्ये वाली व्यपगतक्लमः ॥<br>
५५. अग्राण्यारुह्य शैलानां शिखराणि महान्त्यपि ।<br>
५६. ऊर्ध्वमुत्पात्य तरसा प्रतिगृःणाति वीर्यवान् ॥<br>
५७. महिषो दुन्दुभिर्नाम कैलासशिखरप्रभः ।<br>
५८. बलं नागसहस्रस्य धारयामास वीर्यवान् ॥<br>
५९. स वीर्योत्सेकदुष्टात्मा वरदानेन मोहितः ।<br>
६०. जगाम तां पुरीं तस्य किष्किन्धां वालिनः (कपेह्) ॥<br>
६१. ततस्तद् द्वारमागम्य किष्किन्धाया महाबलः ।<br>
६२. ननर्द कम्पयन् भूमिं दुन्दुभिः दुन्दुभिर्यथा ॥<br>
६३. अन्तह्पुरगतो वाली श्रुत्वा शब्दममर्षणः ।<br>
६४. निष्पपात सह स्त्रीभिः ताराभिरिव चन्द्रमाः ॥<br>
६५. उवाच दुन्दुभिः वाक्यं रोषात् संरक्तलोचनः ।<br>
६६. मम युद्धं प्रयच्छाद्य ततो ज्ञास्यामि ते बलम् ॥<br>
६७. अथवा धारयिष्यामि क्रोधमद्य निशामिमाम् ।<br>
६८. गृह्यतामुदयः स्वैरं कामभोगेषु वानर ॥<br>
६९. विसृज्य ताः स्त्रियः सर्वाः ताराप्रभृतिकास्तदा ।<br>
७०. विषाणयोः गृहीत्वा तं दुन्दुभिं गिरिसन्निभम् ।<br>
७१. आविध्यत तदा वाली विनदन् कपिकुञ्जरः ॥<br>
७२. परस्परं घ्नतोस्तत्र वानरासुरयोस्तदा ।<br>
७३. आसीददसुरो युद्धे शक्रसूनुर्व्यवर्धत ॥<br>
७४. व्यापारवीर्यधैर्यैश्च परिक्षीणं पराक्रमैः ।<br>
७५. तं तु दुन्दुभिमुत्पाट्य धरण्यामभ्यपातयत् ॥<br>
७६. युद्धे प्राणहरे तस्मिन् निष्पिष्टो दुन्दुभिस्तदा ।<br>
७७. पपात च महाकायः क्षितौ पञ्चत्वमागतः ॥<br>
७८. तं तोलयित्वा बाहुभ्यां गतसत्त्वमचेतनम् ।<br>
७९. चिक्षेप बलवान् वाली वेगेनैकेन योजनम् ॥<br>
८०. तस्य वेगप्रविद्धस्य वक्त्रात् क्षतजबिन्दवः ।<br>
८१. प्रपेतुर्मारुतोत्क्षिप्ता मतङ्गस्याश्रमं प्रति ॥<br>
८२. तान् दृष्ट्वा पतितान् तस्य मुनिः शोणितविप्रुषः ।<br>
८३. उत्ससर्ज महाशापं क्षेप्तारं वालिनं प्रति ॥<br>
८४. इह तेनाप्रवेष्टव्यं प्रविष्टस्य वधो भवेत् ।<br>
८५. वनं मत्संश्रयं येन दूषितं रुधिरस्रवैः ॥<br>
८६. ततः शापभयात् भीतः ऋष्यमूकं महागिरिम् ।<br>
८७. प्रवेष्टुं नेच्छति हरिः द्रष्टुं वापि नरेश्वर ॥<br>
८८. तस्याप्रवेशं ज्ञात्वाहमिदं राम महावनम् ।<br>
८९. विचरामि सहामात्यो विषादेन विवर्जितः ॥<br>
९०. एषोऽस्थिनिचयस्तस्य दुन्दुभेः संप्रकाशते ।<br>
९१. वीर्योत्सेकान्निरस्तस्य गिरिकूटोपमो महान् ॥<br>
९२. इमे च विपुलाः सालाः सप्त शाखावलम्बिनः ।<br>
९३. यत्रैकं घटते वाली निष्पत्रयितुमोजसा ॥<br>
९४. एतदस्यासमं वीर्यं मया राम प्रकीर्तितम् ।<br>
९५. कथं तं वालिनं हन्तुं समरे शक्ष्यसे नृप ॥<br>
९६. उपलब्धं च मे श्लाघ्यं सन्मित्रं मित्रवत्सल ।<br>
९७. त्वामहं पुरुषव्याघ्र हिमवन्तमिवाश्रितः ॥<br>
९८. किन्तु तस्य बलज्ञोऽहं दुर्भ्रातुः बलशालिनः ।<br>
९९. अप्रत्यक्षं तु मे वीर्यं समरे तव राघव ॥<br>
१००. न खल्वहं त्वां तुलये नावमन्ये न भीषये ।<br>
१०१. कर्मभिः तस्य भीमैस्तु कातर्यं जनितं मम ॥<br>
१०२. कामं राघव ते वाणी प्रमाणं धैर्यमाकृतिः ।<br>
१०३. सूचयन्ति परं तेजो भस्मच्छन्नमिवानलम् ॥<br>
१०४. तस्य तद्वचनं श्रुत्वा सुग्रीवस्य महात्मनः ।<br>
१०५. स्मितपूर्वमथो रामः प्रत्युवाच हरिं प्रभुः ॥<br>
१०६. यदि न प्रत्ययोऽस्मासु विक्रमे तव वानर ।<br>
१०७. प्रत्ययं समरे श्लाघ्यमहमुत्पादयामि ते ॥<br>
१०८. एवमुक्त्वा तु सुग्रीवं सान्त्वं लक्ष्मणपूर्वजः ।<br>
१०९. राघवो दुन्दुभेः कायं पादाङ्गुष्ठेन लीलया ।<br>
११०. तोलयित्वा महाबाहुः चिक्षेप दशयोजनम् ॥<br>
१११. असुरस्य तनुं शुष्कं पादाम्गुष्ठेन वीर्यवान् ।<br>
११२. क्षिप्तं दृष्ट्वा ततः कायं सुग्रीवः पुनरब्रवीत् ॥<br>
११३. आर्द्रः समाम्सः प्रत्यग्रः क्षिप्तः कायः पुरा सखे ।<br>
११४. लघुः संप्रति निर्माम्सः तृणभूतश्च राघव ॥<br>
११५. नात्र शक्यं बलं ज्ञातुं तव वा तस्य वाधिकम् ।<br>
११६. आर्द्रं शुष्कमिति ह्येतत् सुमहद्राघवान्तरम् ।<br>
११७. सालमेकं तु निर्भिन्द्या भवेद्व्यक्तिर्बलाबले ॥<br>
११८. एतच्च वचनं श्रुत्वा सुग्रीवेण सुभाषितम् ।<br>
११९. प्रत्ययार्थं महातेजा रामो जग्राह कार्मुकम् ॥<br>
१२०. स गृहीत्वा धनुर्घोरं शरमेकं च मानदः ।<br>
१२१. सालमुद्दिश्य चिक्षेप ज्यास्वनैः पूरयन् दिशः ॥<br>
१२२. स विसृष्टो बलवता बाणः स्वर्णपरिष्कृतः ।<br>
१२३. भित्त्वा सालान् गिरिप्रस्थे सप्त भूमिं विवेश ह ॥<br>
१२४. तान् दृष्ट्वा सप्त निर्भिन्नान् सालान् वानरपुङ्गवः ।<br>
१२५. रामस्य शरवेगेन विस्मयं परमं गतः ॥<br>
१२६. सुग्रीवः परमप्रीतो राघवाय कृताञ्जलिः ।<br>
१२७. स मूर्ध्ना न्यपतत् भूमौ प्रलम्बीकृतभूषणः ॥<br>
१२८. इदं चोवाच धर्मज्ञं कर्मणा तेन हर्षितः ।<br>
१२९. सेन्द्रानपि सुरान् सर्वान् त्वं बाणैः पुरुषर्षभ ।<br>
१३०. समर्थः समरे हन्तुं किं पुनर्वालिनं प्रभो ॥<br>
१३१. येन सप्त महासाला गिरिर्भूमिश्च दारिताः ।<br>
१३२. बाणेनैकेन काकुत्स्थ स्थाता ते को रणाग्रतः ॥<br>
१३३. तमद्यैव प्रियार्थं मे वैरिणं भ्रातृरूपिणम्<br>
१३४. वालिनं जहि काकुत्स्थ मया बद्धोऽयमञ्जलिः ॥<br>
१३५. ततो रामः परिष्वज्य सुग्रीवं प्रियदर्शनम् ।<br>
१३६. प्रत्युवाच महाप्राज्ञो लक्ष्मणानुमतं वचः ॥<br>
१३७. अस्माद् गच्छाम किष्किन्धां क्षिप्रं गच्छ त्वमग्रतः ।<br>
१३८. गत्वा चाह्वय सुग्रीव वालिनं भ्रातृगन्धिनम् ॥<br>
१३९. सर्वे ते त्वरितं गत्वा किष्किन्धां वालिनः पुरीम् ।<br>
१४०. वृक्षैरात्मानमावृत्य ह्यतिष्ठन् गहने वने ॥<br>
१४१. सुग्रीवोऽप्यनदद् घोरं वालिनोऽह्वानकारणात् ।<br>
१४२. तं श्रुत्वा निनदं भ्रातुः क्रुद्धो वाली महाबलः ।<br>
१४३. निष्पपात सुसंक्रुद्धो भास्करोऽस्ततटादिव ॥<br>
१४४. ततः सुतुमुलं युद्धं वालिसुग्रीवयोरभूत् ।<br>
१४५. गगने गृःअयोर्घोरं बुधाङ्गारकयोरिव ॥<br>
१४६. ततो रामो धनुष्पाणिः तावुभौ समुदैक्षत ।<br>
१४७. अन्योन्यसदृशौ वीरौ उभौ देवौ इवाश्विनौ ॥<br>
१४८. यन्नावगच्छत् सुग्रीवं वालिनं वापि राघवः ।<br>
१४९. ततो न कृतवान् बुद्धिं मोक्तुमन्तकरं शरम् ॥<br>
१५०. एतस्मिन्नन्तरे भग्नः सुग्रीवस्तेन वालिना ।<br>
१५१. अपश्यन् राघवं नाथं ऋष्यमूकं प्रदुद्रुवे ॥<br>
१५२. क्लान्तो रुधिरसिक्ताङ्गः प्रहारैः जर्जरीकृतः ।<br>
१५३. वालिनाभिद्रुतः क्रोधात् प्रविवेश महावनम् ॥<br>
१५४. तं प्रविष्टं वनं दृष्ट्वा वाली शापभयात् ततः ।<br>
१५५. मुक्तोऽह्यसि त्वमित्युक्त्वा स निवृत्तो महाबलः ॥<br>
१५६. राघवोऽपि सह भ्रात्रा सह चैव हनूमता ।<br>
१५७. तदेव वनमागच्छत् सुग्रीवो यत्र वानरः ॥<br>
१५८. तं समीक्ष्यागतं रामं सुग्रीवः सहलक्ष्मणम् ।<br>
१५९. ह्रीमान् दीनमुवाचेदं वसुधामवलोकयन् ॥<br>
१६०. आह्वयस्वेति मामुक्त्वा दर्शयित्वा च विक्रमम् ।<br>
१६१. वैरिणा घातयित्वा च किमिदानीं त्वया कृतम् ॥<br>
१६२. तामेव वेलां वक्तव्यं त्वया राघव तत्त्वतः ।<br>
१६३. वालिनं न निहन्मीति ततो नाहमितो व्रजे ॥<br>
१६४. तस्य चैवं ब्रुवाणस्य सुग्रीवस्य महात्मनः ।<br>
१६५. करुणं दीनया वाचा राघवः पुनरब्रवीत् ॥<br>
१६६. सुग्रीव श्रूयतां तात क्रोधश्च व्यपनीयताम् ।<br>
१६७. कारणं येन बाणोऽयं स मया न विसर्जितः ॥<br>
१६८. अलङ्कारेण वेषेण प्रमाणेन गतेन च ।<br>
१६९. स्वरेण वर्चसा चैव प्रेक्षितेन च वानर ।<br>
१७०. विक्रमेण च वाक्यैश्च व्यक्तिं वां नोपलक्षये ॥<br>
१७१. ततोऽहं रूपसादृश्यात् मोहितो वानरोत्तम ।<br>
१७२. नोत्सृजामि महावेगं शरं शत्रुनिबर्हणम् ॥<br>
१७३. त्वयि वीर विपन्ने हि अज्ञानात् लाघवान्मया ।<br>
१७४. मौढ्यं च मम बाल्यं च स्थापितं स्यात् कपीश्वर ॥<br>
१७५. तस्माद् युद्ध्यस्व भूयस्त्वं मा मा शङ्कीश्च वानर ।<br>
१७६. अभिज्ञानं कुरुष्व त्वमात्मनो वानरेश्वर ।<br>
१७७. येन त्वामभिजानीयां द्वन्द्वयुद्धमुपागतम् ॥<br>
१७८. एतन्मुहूर्ते तु मया पश्य वालिनमाहवे ।<br>
१७९. निरस्तमिषुणैकेन चेष्टमानं महीतले ॥<br>
१८०. गजपुष्पीमिमां फुल्लामुत्पाट्य शुभलक्षणाम् ।<br>
१८१. कुरु लक्ष्मण कण्ठेऽस्य सुग्रीवस्य महात्मनः ॥<br>
१८२. ततो गिरितटे जातामुत्पाट्य कुसुमायुताम् ।<br>
१८३. लक्ष्मणो गजपुष्पीं तां तस्य कण्ठे व्यसर्जयत् ॥<br>
१८४. स तया शुशुभे श्रीमान् लतया कण्ठसक्तया ।<br>
१८५. मालयेव बलाकानां ससन्ध्य इव तोयदः ॥<br>
१८६. ऋष्यमूकात् स धर्मात्मा किष्किन्धां लक्ष्मणाग्रजः ।<br>
१८७. जगाम सह सुग्रीवो वालिविक्रमपालिताम् ।<br>
१८८. समुद्यम्य महच्चापं रामः काञ्चनभूषितम् ।<br>
१८९. शराम्श्चादित्यसङ्काशान् गृहीत्वा रणसाधकान् ॥<br>
१९०. अग्रतस्तु ययौ तस्य राघवस्य महात्मनः ।<br>
१९१. सुग्रीवः संहतग्रीवो लक्ष्मणश्च महाबलः ॥<br>
१९२. पृष्ठतो हनुमान् वीरो नलो नीलश्च वीर्यवान् ।<br>
१९३. तारश्चैव महातेजा हरियूथपयूथपः ॥<br>
१९४. सर्वे ते त्वरितं गत्वा किष्किन्धां वालिनः पुरीम् ।<br>
१९५. वृक्षैरात्मानमावृत्य व्यतिष्ठन् गहने वने ॥<br>
१९६. अथ बालार्कसदृशो दृप्तसिंहगतिस्ततः ।<br>
१९७. दृष्ट्वा रामं क्रियादक्षं सुग्रीवो वाक्यमब्रवीत् ॥<br>
१९८. हरिवागुरया व्याप्तां तप्तकाञ्चनतोरणाम् ।<br>
१९९. प्राप्ताः स्म ध्वजयन्त्राढ्यां किष्किन्धां वालिनः पुरीम् ॥<br>
२००. प्रतिज्ञा या कृता वीर त्वया वालिवधे पुरा ।<br>
२०१. सफलां कुरु तां क्षिप्रं लतां काल इवागतः ॥<br>
२०२. एवमुक्तस्तु धर्मात्मा सुग्रीवेण स राघवः ।<br>
२०३. तमेवोवाच वचनं सुग्रीवं शत्रुसूदनः ॥<br>
२०४. कृताभिज्ञानचिःनस्त्वमनया गजसाह्वया ।<br>
२०५. शोभसेऽप्यधिकं वीर लतया कण्ठसक्तया ।<br>
२०६. विपरीत इवाकाशे सूर्यो नक्षत्रमालया ॥<br>
२०७. अद्य वालिसमुत्थं ते भयं वैरं च वानर ।<br>
२०८. एकेनाहं प्रमोक्ष्यामि बाणमोक्षेण संयुगे ॥<br>
२०९. अनृतं नोक्तपूर्वं मे चिरं कृच्छ्रेऽपि तिष्ठता ।<br>
२१०. धर्मलोभपरीतेन न च वक्ष्ये कथञ्चन ॥<br>
२११. सफलां च करिष्यामि प्रतिज्ञां जहि सम्भ्रमम् ।<br>
२१२. प्रसूतं कलमक्षेत्रं वर्षेणेव शतक्रतुः ॥<br>
२१३. सुग्रीव कुरु तं शब्दं निष्पतेद् येन वानरः ॥<br>
२१४. रिपूणां धर्षितं श्रुत्वा मर्षयन्ति न संयुगे ।<br>
२१५. जानन्तस्तु स्वकं वीर्यं स्त्रीसमक्षं विशेषतः ॥<br>
२१६. स तु रामवचः श्रुत्वा सुग्रीवो हेमपिङ्गलः ।<br>
२१७. ननर्द क्रूरनादेन विनिर्भिन्दन् इवाम्बरम् ॥<br>
२१८. तत्र शब्देन वित्रस्ता गावो यान्ति हतप्रभाः ।<br>
२१९. राजदोषपरामृष्टा कुलस्त्रिय इवाकुलाः ॥<br>
२२०. द्रवन्ति च मृगाः शीघ्रं भग्ना इव रणे हयाः ।<br>
२२१. पतन्ति च खगा भूमौ क्षीणपुण्य इव ग्रहाः ॥<br>
२२२. अथ तस्य निनादं तं सुग्रीवस्य महात्मनः ।<br>
२२३. शुश्रावान्तह्पुरगतो वाली भ्रातुरमर्षणः ॥<br>
२२४. श्रुत्वा तु तस्य निनदं सर्वभूतप्रकम्पनम् ।<br>
२२५. मदश्चैकपदे नष्टः क्रोधश्चापादितो महान् ॥<br>
२२६. ततो रोषपरीताङ्गो वाली स कनकप्रभः ।<br>
२२७. उपरक्त इवादित्यो सद्यो निष्प्रभतां गतः ॥<br>
२२८. वाली दंष्‍ट्राकरालस्तु क्रोधात् दीप्ताग्निलोचनः ।<br>
२२९. भात्युत्पतितपद्माभः समृणाल इव ह्रदः ॥<br>
२३०. शब्दं दुर्मर्षणं श्रुत्वा निष्पपात ततो हरिः ।<br>
२३१. वेगेन च पदन्यासैः दारयन्निव मेदिनीम् ॥<br>
२३२. तं तु तारा परिष्वज्य स्नेहात् दर्शितसौहृदा ।<br>
२३३. उवाच त्रस्तसम्भ्रान्ता हितोदर्कमिदं वचः ॥<br>
२३४. साधु क्रोधमिमं वीर नदीवेगमिवागतम् ।<br>
२३५. शयनादुत्थितः काल्यं त्यज भुक्तामिव स्रजम् ॥<br>
२३६. काल्यमेतेन सम्ग्रामं करिष्यसि च वानर ।<br>
२३७. वीर ते शत्रुबाहुल्यं फल्गुता वा न विद्यते ॥<br>
२३८. सहसा तव निष्क्रामो मम तावन्नरोचते ।<br>
२३९. श्रूयतामभिधास्यामि यन्निमित्तं निवार्यते ॥<br>
२४०. त्वया तस्य निरस्तस्य पीडितस्य विशेषतः ।<br>
२४१. इहैत्य पुनराह्वानं शङ्कां जनयतीव मे ॥<br>
२४२. नासहायमहं मन्ये सुग्रीवं तमिहागतम् ।<br>
२४३. अवष्टब्धसहायश्च यमाश्रित्यैष गर्जति ॥<br>
२४४. प्रकृत्या निपुणश्चैव बुद्धिमान्श्चैव वानरः ।<br>
२४५. नापरीक्षितवीर्येण सुग्रीवः सख्यमेष्यति ॥<br>
२४६. पूर्वमेव मया वीर श्रुतं कथयतो वचः ।<br>
२४७. अङ्गदस्य कुमारस्य वक्ष्यामि त्वा हितं वचः ॥<br>
२४८. प्रवृत्तिस्तेन कथिता चारैरासीन्निवेदिता ॥<br>
२४९. अयोध्याधिपतेः पुत्रौ शूरौ समरदुर्जयौ ।<br>
२५०. इक्ष्वाकूणां कुले जातौ प्रथितौ रामलक्ष्मणौ ॥<br>
२५१. सुग्रीवप्रियकामार्थं प्राप्तौ तत्र दुरासदौ ॥<br>
२५२. स ते भ्रातुर्हि विख्यातः सहायो रणकर्मणि ।<br>
२५३. निवासवृक्षः साधूनामापन्नानां परागतिः ।<br>
२५४. आर्तानां संश्रयश्चैव यशसश्चैव भाजनम् ।<br>
२५५. ज्ञानविज्ञानसंपन्नो निदेशे निरतः पितुः ।<br>
२५६. धातूनामिव शैलेन्द्रो गुणानामाकरो महान् ॥<br>
२५७. तत्क्षमो न विरोधस्ते सह तेन महात्मना ।<br>
२५८. श्रूयतां क्रियतां चैव तव वक्ष्यामि यद् हितम् ॥<br>
२५९. यौवराज्येन सुग्रीवं तूर्णं साध्वभिषेचय ।<br>
२६०. विग्रहं मा कृथा वीर भ्रात्रा राजन् यवीयसा ॥<br>
२६१. अहं हि ते क्षमं मन्ये तेन रामेण सौहृदम् ।<br>
२६२. लालनीयो हि ते भ्राता यवीयानेष वानरः ।<br>
२६३. तत्र वा सन्निहस्थो वा सर्वथा बन्धुरेव ते ।<br>
२६४. न हि तेन समं बन्धुं भुवि पश्यामि कञ्चन ॥<br>
२६५. यदि ते मत्प्रियं कार्यं यदि चावैहि मां हिताम् ।<br>
२६६. याच्यमानः प्रियत्वेन साधु वाक्यं कुरुष्व मे ॥<br>
२६७. तामेवं ब्रुवतीं तारां ताराधिपनिभाननाम् ।<br>
२६८. वाली निर्भर्त्सयामास वचनं चेदमब्रवीत् ॥<br>
२६९. गर्जतोऽस्य सुसंरब्धं भ्रातुः शत्रोः विशेषतः ।<br>
२७०. मर्षयिष्यामि केनापि कारणेन वरानने ॥<br>
२७१. सोढुं न च समर्थोऽहं युद्धकामस्य संयुगे ।<br>
२७२. सुग्रीवस्य च संरम्भं हीनग्रीवस्य गर्जितम् ॥<br>
२७३. न च कार्यो विषादस्ते राघवं प्रति मत्कृते ।<br>
२७४. धर्मज्ञश्च कृतज्ञश्च कथं पापं करिष्यति ॥<br>
२७५. प्रतियोत्स्याम्यहं गत्वा सुग्रीवं जहि सम्भ्रमम् ।<br>
२७६. दर्पं चास्य विनेष्यामि न च प्राणैर्विमोक्ष्यते ॥<br>
२७७. कृतं तारे सहायत्वं दर्शितं सौहृदं मयि ।<br>
२७८. शापितासि मम प्राणैः निवर्तस्व जनेन च ॥<br>
२७९. तं तु तारा परिष्वज्य वालिनं प्रियवादिनी ।<br>
२८०. चकार रुदती मन्दं दक्षिणा सा प्रदक्षिणम् ॥<br>
२८१. ततः स्वस्त्ययनं कृत्वा मन्त्रविद् विजयैषिणी ।<br>
२८२. अन्तह्पुरं सह स्त्रीभिः प्रविष्टा शोकमोहिता ॥<br>
२८३. प्रविष्टायां तु तारायां सह स्त्रीभिः स्वमालयम् ।<br>
२८४. नगर्या निर्ययौ (वाली) महासर्प इव श्वसन् ।<br>
२८५. सर्वतः चारयन् दृष्टिं शत्रुदर्शनकाङ्क्षया ॥<br>
२८६. स ददर्श ततः श्रीमान् सुग्रीवं हेमपिङ्गलम् ॥<br>
२८७. तं स दृष्ट्वा महाबाहुः सुग्रीवं पर्यवस्थितम् ।<br>
२८८. गाढं परिदधे वासो वाली परमकोपनः ॥<br>
२८९. स वाली गाढसंवीतो मुष्टिमुद्यम्य वीर्यवान् ।<br>
२९०. सुग्रीवमेवाभिमुखो ययौ योद्धुं कृतक्षणः ।<br>
२९१. श्लक्ष्णं मुष्टिं समुद्यम्य संरब्धतरमागतः ॥<br>
२९२. तौ भीमबलविक्रान्तौ सुपर्णसमवेगिनौ ।<br>
२९३. प्रवृद्धौ घोरवपुषौ चन्द्रसूर्याविवाम्बरे ॥<br>
२९४. परस्परममित्रघ्नौ छिद्रान्वेषणतत्परौ ।<br>
२९५. तौ शोणिताक्षौ युद्ध्येतां वानरौ वनचारिणौ ॥<br>
२९६. मेघाविव महाशब्दैः तर्जमानौ परस्परम् ।<br>
२९७. मुष्टिभिः जानुभिः पद्भिः बाहुभिश्च पुनः पुनः ॥<br>
२९८. तयोर्युद्धमभूत् घोरं वृत्रवासवयोरिव ।<br>
२९९. ततोऽवर्धत वाली तु बलवीर्यसमन्वितः ।<br>
३००. वालिना भग्नदर्पस्तु सुग्रीवो परिहीयत ॥<br>
३०१. हीयमानमथापश्यत् सुग्रीवं वानरेश्वरम् ।<br>
३०२. प्रेक्षमाणं दिशश्चैव राघवः स मुहुर्मुहुः ॥<br>
३०३. ततो रामो महातेजा आर्तं दृष्ट्वा हरीश्वरम् ।<br>
३०४. (वीरो) धनुषि सन्धाय शरमाशीविषोपमम् ।<br>
३०५. पूरयामास तच्चापं कालचक्रमिवान्तकः ॥<br>
३०६. तस्य ज्यातलघोषेण त्रस्ताः पत्ररथेश्वराः ।<br>
३०७. प्रदुद्रुवुः मृगाश्चैव युगान्त इव मोहिताः ॥<br>
३०८. मुक्तस्तु वज्रनिर्घोषः प्रदीप्ताशनिसन्निभः ।<br>
३०९. राघवेण महाबाणो वालिवक्षसि पातितः ॥<br>
३१०. ततस्तेन महातेजा वीर्योत्सिक्तः कपीश्वरः ।<br>
३११. वेगेनाभिहतो वाली निपपात महीतले ॥<br>
३१२. इन्द्रध्वज इवोद्धूतः पौर्णमास्यां महीतले ।<br>
३१३. आश्वयुक्समये मासि गतश्रीको विचेतनः ॥<br>
३१४. अस्मिन् निपतिते भूमौ हर्यृक्षाणां गणेश्वरे ।<br>
३१५. नष्टचन्द्रमिव व्योम न व्यराजत मेदिनी ॥<br>
३१६. भूमौ निपतितस्यापि तस्य देहं महात्मनः ।<br>
३१७. न श्रीर्जहाति न प्राणा न तेजो न पराक्रमः ॥<br>
३१८. शक्रदत्ता वरा माला काञ्चनी रत्नभूषिता ।<br>
३१९. दधार हरिमुख्यस्य प्राणान्स्तेजः श्रियं च सा ॥<br>
३२०. स तया मालया वीरो हैमया हरियूथपः ।<br>
३२१. सन्ध्यानुगतपर्यन्तः पयोधर इवाभवत् ॥<br>
३२२. तस्य माला च देहश्च मर्मघाती च यः शरः ।<br>
३२३. त्रिधेव रचिता लक्ष्मीः पतितस्यापि शोभते ॥<br>
३२४. तं तथा पतितं संख्ये गतार्चिषमिवानलम् ।<br>
३२५. ययातिमिव पुण्यान्ते देवलोकादिह च्युतम् ।<br>
३२६. आदित्यमिव कालेन युगान्ते भुवि पातितम् ।<br>
३२७. महेन्द्रपुत्रं पतितं वालिनं हेममालिनम् ।<br>
३२८. व्यूढोरस्कं महाबाहुं दीप्तास्यं हरिलोचनम् ।<br>
३२९. लक्ष्मणानुगतो रामो ददर्शोपससर्प च ॥<br>
३३०. तं दृष्ट्वा राघवं वाली लक्ष्मणं च महाबलम् ।<br>
३३१. अब्रवीत् परुषं वाक्यं प्रश्रितं धर्मसंहितम् ॥<br>
३३२. त्वं नराधिपतेः पुत्रः प्रथितः प्रियदर्शनः ।<br>
३३३. पराङ्‍मुखवधं कृत्वा कोऽत्र प्राप्तस्त्वया गुणः ॥<br>
३३४. रामः करुणवेदी च प्रजानां च हिते रतः ।<br>
३३५. सानुक्रोशो महोत्साहः समयज्ञो दृढव्रतः ।<br>
३३६. इत्येतत् सर्वभूतानि कथयन्ति यशो भुवि ॥<br>
३३७. दमः शमः क्षमा धर्मो धृतिः सत्यं पराक्रमः ।<br>
३३८. पार्थिवानां गुणा राजन् दण्डश्चाप्यपकारिषु ॥<br>
३३९. तान् गुणान् संप्रधार्याहमग्र्यं चाभिजनं तव ।<br>
३४०. तारया प्रतिषिद्धोऽपि सुग्रीवेण समागतः ॥<br>
३४१. न त्वां विनिहतात्मानं धर्मध्वजमधार्मिकम् ।<br>
३४२. जाने पापसमाचारं तृणैः कूपमिवावृतम् ॥<br>
३४३. सतां वेषधरं पापं प्रच्छन्नमिव पावकम् ।<br>
३४४. नाहं त्वामभिजानामि धर्मच्छद्माभिसंवृतम् ॥<br>
३४५. विषये वा पुरे वा ते यदा नापकरोम्यहम् ।<br>
३४६. न च त्वामवजाने च कस्मात्त्वं हम्स्यकिल्बिषम् ।<br>
३४७. फलमूलाशनं नित्यं वानरं वनगोचरम् ।<br>
३४८. मामिहाप्रतियुद्ध्यन्तमन्येन च समागतम् ॥<br>
३४९. भूमिर्हिरण्यं रूपं च विग्रहे कारणानि च ।<br>
३५०. तत्र कस्ते वने लोभो मदीयेषु फलेषु वा ॥<br>
३५१. नयश्च विनयश्चोभौ निग्रहानुग्रहावपि ।<br>
३५२. राजवृत्तिरसङ्कीर्णा न नृपा कामवृत्तयः ॥<br>
३५३. हत्वा बाणेन काकुत्स्थ मामिहानपराधिनम् ।<br>
३५४. किं वक्ष्यसि सतां मध्ये कर्म कृत्वा जुगुप्सितम् ॥<br>
३५५. राजहा ब्रःमहा गोघ्नः चोरः प्राणिवधे रतः ।<br>
३५६. नास्तिकः परिवेत्ता च सर्वे निरयगामिनः ॥<br>
३५७. सूचकश्च कदर्यश्च मित्रघ्नो गुरुतल्पगः ।<br>
३५८. लोकं पापात्मनामेते गच्छन्ते नात्र संशयः ॥<br>
३५९. पञ्च पञ्चनखा भक्ष्या ब्रःमक्षत्रेण राघव ।<br>
३६०. शल्यकः श्वाविधो गोधा शशः कूर्मश्च पञ्चमः ॥<br>
३६१. चर्म चास्थि च मे राम न स्पृशन्ति मनीषिणः ।<br>
३६२. अभक्ष्यानि च माम्सानि सोऽहं पञ्चनखो हतः ॥<br>
३६३. शठो नैकृतिकः क्षुद्रो मिथ्याप्रश्रितमानसः ।<br>
३६४. कथं दशरथेन त्वं जातो पापो महात्मना ॥<br>
३६५. छिन्नचारित्रकक्ष्येण सतां धर्मातिवर्तिना ।<br>
३६६. त्यक्तधर्मांकुशेनाहं निहतो रामहस्तिना ॥<br>
३६७. उदासीनेषु योऽस्मासु विक्रमोऽयं प्रकाशितः ।<br>
३६८. अपकारिषु ते राम नैवं पश्यामि विक्रमम् ॥<br>
३६९. दृश्यमानस्तु युद्ध्येथा मया युधि नृपात्मज ।<br>
३७०. अद्य वैवस्वतं देवं पश्येस्त्वं निहतो मया ॥<br>
३७१. सुग्रीवप्रियकामेन यदहं निहतस्त्वया ।<br>
३७२. मामेव यदि पूर्वं त्वमेतदर्थमचोदयः ।<br>
३७३. मैथिलीमहमेकाःना तव चानीतवान् भवेः ॥<br>
३७४. युक्तं यत् प्राप्नुयात् राज्यं सुग्रीवः स्वर्गते मयि ।<br>
३७५. अयुक्तं यदधर्मेण त्वयाहं निहतो मया ॥<br>
३७६. काममेवं विधो लोकः कालेन विनियुज्यते ।<br>
३७७. क्षमं चेत् भवता प्राप्तुमुत्तरं साधु चिन्त्यताम् ॥<br>
३७८. इत्येवमुक्त्वा परिशुष्कवक्त्रह्<br>
३७९. शराभिघातात् व्यथितो महात्मा ।<br>
३८०. समीक्ष्य रामं रविसन्निकाशम्<br>
३८१. तूष्णीं बभूवामरराजसूनुः ॥<br>
३८२. इत्युक्तः प्रश्रितं वाक्यं धर्मार्थसहितं हितम् ।<br>
३८३. तं निष्प्रभमिवादित्यं मुक्ततोयमिवाम्बुदम् ।<br>
३८४. उक्तवाक्यं हरिश्रेष्ठं उपशान्तमिवानलम् ।<br>
३८५. अधिक्षिप्तस्तदा रामः पश्चाद् वालिनमब्रवीत् ॥<br>
३८६. धर्ममर्थं च कामं च समयं चापि लौकिकम् ।<br>
३८७. अविज्ञाय कथं बाल्यात् मामिहाद्य विगर्हसे ॥<br>
३८८. इक्ष्वाकूणामियं भूमिः सशैलवनकानना ।<br>
३८९. मृगपक्षिमनुष्याणां निग्रहानुग्रहेष्वपि ॥<br>
३९०. तां पालयति धर्मात्मा भरतः सत्यवान् शुचिः ।<br>
३९१. धर्मकामार्थतत्त्वज्ञो निग्रहानुग्रहे रतः ॥<br>
३९२. तस्य धर्मकृतादेशा वयमन्ये च पार्थिवाः ।<br>
३९३. चरामो वसुधां कृत्स्नां धर्मसन्तानमिच्छवः ॥<br>
३९४. ते वयं मार्गविभ्रष्टं स्वधर्मे परमे स्थिताः ।<br>
३९५. भरताज्ञां पुरस्कृत्य निगृःणीमो यथाविधि ॥<br>
३९६. तदेतत् कारणं पश्य यदर्थं त्वं मया हतः ।<br>
३९७. त्वं तु संक्लिष्टधर्मश्च कर्मणा च विगर्हितः ।<br>
३९८. कामतन्त्रप्रधानश्च न स्थितो राजवर्त्मनि ॥<br>
३९९. अस्य त्वं धरमाणस्य सुग्रीवस्य महात्मनः ।<br>
४००. भ्रातुर्वर्तसि भार्यायां स्नुषायां पापकर्मकृत् ॥<br>
४०१. यवीयान् आत्मनः पुत्रः शिष्यश्चापि गुणोदितः ।<br>
४०२. पुत्रवत् ते त्रयः चिन्त्या धर्मश्चैवात्र कारणम् ॥<br>
४०३. औरसीं भगिनीं वापि भार्यां वाप्यनुजस्य यः ।<br>
४०४. प्रचरेत नरः कामात् तस्य दण्डो वधः स्मृतः ॥<br>
४०५. सुग्रीवेण च मे सख्यं लक्ष्मणेन यथा तथा ।<br>
४०६. दारराज्यनिमित्तं च निःश्रेयसि रतः स मे ॥<br>
४०७. प्रतिज्ञा च मया दत्ता तदा वानरसन्निधौ ।<br>
४०८. प्रतिज्ञा च कथं शक्ष्या मद्विधेनानवेक्षितुम् ॥<br>
४०९. सर्वथा धर्म इत्येव द्रष्टव्यस्तव निग्रहः ।<br>
४१०. वयस्यस्योपकर्तव्यं धर्ममेवानुपश्यता ॥<br>
४११. राजभिः धृतदम्डाश्च कृत्वा पापानि मानवाः ।<br>
४१२. निर्मलाः स्वर्गमायान्ति सन्तः सुकृतिनो यथा ॥<br>
४१३. शासनाद् वापि मोक्षाद् वा स्तेनः पापात् प्रमुच्यते ।<br>
४१४. राजा त्वशासन् पापस्य तदवाप्नोति किल्बिषम् ॥<br>
४१५. तदलं परितापेन धर्मतः परिकल्पितः ।<br>
४१६. वधो वानरशार्दूल न वयं स्ववशे स्थिताः ॥<br>
४१७. शृणु चाप्यपरं भूयः कारणं हरिपुङ्गव ।<br>
४१८. तत् श्रुत्वा हि महद् वीर न मन्युं कर्तुमर्हसि ॥<br>
४१९. वागुराभिश्च पाशैश्च कूटैश्च विविधैर्नराः ।<br>
४२०. प्रतिच्छन्नाश्च दृश्याश्च गृःणन्ति सुबहून् मृगान् ॥<br>
४२१. विध्यन्ति विमुखान्श्चापि न च दोषोऽत्र विद्यते ।<br>
४२२. तस्मात् त्वं निहतो युद्धे मया बाणेन वानर ।<br>
४२३. अयुध्यन् प्रतियुध्यन् वा यस्मात् शाखामृगो ह्यसि ॥<br>
४२४. दुर्लभस्य च धर्मस्य जीवितस्य शुभस्य च ।<br>
४२५. राजानो वानरश्रेष्ठ प्रदातारो न संशयः ॥<br>
४२६. तान् न हिम्स्यात् न चाक्रोशेत् नाक्षिपेत् नाप्रियं वदेत् ।<br>
४२७. देवा मानुषरूपेण चरन्त्येते महीतले ॥<br>
४२८. त्वं तु धर्ममविज्ञाय केवलं रोषमास्थितः ।<br>
४२९. विदूषयसि मां धर्मे पितृपैतामहे स्थितम् ॥<br>
४३०. एवमुक्तस्तु रामेण वाली प्रव्यथितो भृशम् ।<br>
४३१. प्रत्युवाच ततो रामं प्राञ्जलिर्वानरेश्वरः ॥<br>
४३२. यत् त्वमात्थ नरश्रेष्ठ तत् तथैव न संशयः ।<br>
४३३. प्रतिवक्तुं प्रकृष्टे हि नापकृष्टस्तु शक्नुयात् ॥<br>
४३४. यदयुक्तं मया पूर्वं प्रमादात् वाक्यमप्रियम् ।<br>
४३५. तत्रापि खलु मां दोषं कर्तुं नार्हसि राघव ॥<br>
४३६. न चात्मानमहं शोचे न तारां नापि बान्धवान् ।<br>
४३७. यथा पुत्रं गुणश्रेष्ठमङ्गदं कनकाङ्गदम् ॥<br>
४३८. बालश्चाकृतबुद्धिश्च एकपुत्रश्च मे प्रियः ।<br>
४३९. तारेयो राम भवता रक्षणीयो महाबलः ॥<br>
४४०. सुग्रीवे चाङ्गदे चैव विधत्स्व मतिमुत्तमाम् ।<br>
४४१. त्वं हि गोप्ता च शास्ता च कार्याकार्यविधौ स्थितः ॥<br>
४४२. या ते नरपते वृत्तिः भरते लक्ष्मणे च या ।<br>
४४३. सुग्रीवे चाङ्गदे राजन् तां त्वमाधातुमर्हसि ॥<br>
४४४. त्वद्वशे वर्तमानेन तव चित्तानुवर्तिना ।<br>
४४५. शक्यं दिवं चार्जयितुं वसुधां चापि शासितुम् ॥<br>
४४६. त्वत्तोऽहं वधमाकाङ्क्षन् वार्यमाणोऽपि तारया ।<br>
४४७. सुग्रीवेण सह भ्रात्रा द्वन्द्वयुद्धमुपागतः ॥<br>
४४८. इत्युक्त्वा वानरो रामं विरराम हरीश्वरः ।<br>
४४९. स तमाश्वासयद् रामो वालिनं व्यक्तदर्शनम् ॥<br>
४५०. साधु सम्मतया वाचा धर्मतत्त्वार्थयुक्तया ।<br>
४५१. न सन्तापस्त्वया कार्यः एतदर्थं प्लवङ्गम ॥<br>
४५२. वयं भवद्विशेषेण धर्मतः कृतनिश्चयाः ।<br>
४५३. त्यज शोकं च मोहं च भयं च हृदये स्थितम् ॥<br>
४५४. यथा त्वय्यङ्गदो नित्यं वर्तते वानरेश्वर ।<br>
४५५. तथा वर्तेत सुग्रीवे मयि चापि न संशयः ॥<br>
४५६. स वानरमहाराजः शयानः शरपीडितः ।<br>
४५७. प्रत्युक्तो हेतुमद्वाक्यैः नोत्तरं प्रत्यपद्यत ॥<br>
४५८. अश्मभिः परिभिन्नाङ्गो पादपैराहतो भृशम् ।<br>
४५९. रामबाणेन चाक्रान्तो जीवितान्ते मुमोह सः ॥<br>
४६०. तं भार्या बाणमोक्षेण रामदत्तेन संयुगे ।<br>
४६१. हतं प्लवगशार्दूलं तारा शुश्राव वालिनम् ॥<br>
४६२. सा सपुत्राप्रियं श्रुत्वा वधं भर्तुः सुदारुणम् ।<br>
४६३. निष्पपात भृशं तस्मात् उद्विग्ना गिरिकन्दरात् ॥<br>
४६४. ये त्वङ्गदपरीवारा वानरा हि महाबलाः ।<br>
४६५. ते सकार्मुकमालोक्य रामं त्रस्ताः प्रदुद्रुवुः ॥<br>
४६६. तानुवाच समासाद्य दुःखितान् दुःखिता सती ।<br>
४६७. रामवित्रासितान् सर्वाननुबद्धानिवेषुभिः ॥<br>
४६८. वानरा राजसिंहस्य यस्य यूयं पुरःसराः ।<br>
४६९. तं विहाय सुवित्रस्ताः कस्माद् द्रवथ दुर्गताः ॥<br>
४७०. कपिपत्न्या वचः श्रुत्वा कपयः कामरूपिणः ।<br>
४७१. प्राप्तकालमविश्लिष्टं ऊचुर्वचनमङ्गनाम् ॥<br>
४७२. जीवपुत्रे निवर्तस्व पुत्रं रक्षस्व चाङ्गदम् ।<br>
४७३. अन्तको रामरूपेण हत्वा नयति वालिनम् ॥<br>
४७४. अस्मिन् प्लवगशार्दूले हते शक्रसमप्रभे ।<br>
४७५. रक्ष्यतां नगरी शूरैः अङ्गदश्चाभिषिच्यताम् ॥<br>
४७६. पदस्थं वालिनः पुत्रं भजिष्यन्ति प्लवङ्गमाः ॥<br>
४७७. अथवा रुचिरं स्थानमिह ते रुचिरानने<br>
४७८. आविशन्ति च दुर्गाणि क्षिप्रमद्यैव वानराः ॥<br>
४७९. अल्पान्तरगतानां तु श्रुत्वा वचनमङ्गना ।<br>
४८०. आत्मनः प्रतिरूपं सा बभाषे चारुहासिनी ॥<br>
४८१. पुत्रेण मम किं कार्यं राज्येनापि किमात्मना ।<br>
४८२. कपिसिंहे महाभागे तस्मिन् भर्तरि नश्यति ॥<br>
४८३. पादमूलं गमिष्यामि तस्यैवाहं महात्मनः ।<br>
४८४. योऽसौ रामप्रयुक्तेन शरेण विनिपातितः ॥<br>
४८५. एवमुक्त्वा प्रदुद्राव रुदती शोकमूर्च्छिता ।<br>
४८६. शिरश्चोरश्च बाहुभ्यां दुःखेन समभिघ्नती ॥<br>
४८७. आव्रजन्ती ददर्शाथ पतिं निपतितं भुवि ।<br>
४८८. हन्तारं दानवेन्द्राणां समरेष्वनिवर्तिनाम् ।<br>
४८९. क्षेप्तारं पर्वतेन्द्राणां वज्राणामिव वासवम् ॥<br>
४९०. अवष्टभ्य च तिष्ठन्तं ददर्श धनुरुत्तमम् ।<br>
४९१. रामं रामानुजं चैव भर्तुश्चैवानुजं शुभम् ॥<br>
४९२. तानतीत्य समासाद्य भर्तारं निहतं रणे ।<br>
४९३. समीक्ष्य व्यथिता भूमौ सम्भ्रान्ता निपपात ह ॥<br>
४९४. सुप्तेव पुनरुत्थाय आर्यपुत्रेति वादिनी ।<br>
४९५. रुरोद सा पतिं दृष्ट्वा संवीतं मृत्युदामभिः ॥<br>
४९६. तं प्राप्तविजयं वाली सुग्रीवं प्लवगेश्वरम् ।<br>
४९७. वीक्षमाणस्तु मन्दासुः सर्वतो मन्दमुच्छ्वसन् ।<br>
४९८. आभाष्य व्यक्तया वाचा सस्नेहमिदमब्रवीत् ॥<br>
४९९. सुग्रीव दोषेण न मां गन्तुमर्हसि किल्बिषात् ॥<br>
५००. कृष्यमाणं भविष्येण बुद्धिमोहेन मां बलात् ॥<br>
५०१. युगपद्विहितं तात न मन्ये सुखमावयोः ।<br>
५०२. सौहार्दं भ्रातृयुक्तं हि तदिदं तात नान्यथा ॥<br>
५०३. प्रतिपद्य त्वमद्यैव राज्यमेषां वनौकसाम् ।<br>
५०४. मामप्यद्यैव गच्छन्तं विद्धि वैवस्वतक्षयम् ॥<br>
५०५. जीवितं च हि राज्यं च श्रियं च विपुलामिमाम् ।<br>
५०६. प्रजहाम्येष वै तूर्णं महच्चागर्हितं यशः ॥<br>
५०७. अस्यां त्वहमवस्थायां वीर वक्ष्यामि यद्वचः ।<br>
५०८. यद्यप्यसुकरं राजन् कर्तुमेव त्वमर्हसि ॥<br>
५०९. सुखार्हं सुखसंवृद्धं बालमेनमबालिशम् ।<br>
५१०. बाष्पपूर्णमुखं पश्य भूमौ पतितमङ्गदम् ॥<br>
५११. मम प्राणैः प्रियतरं पुत्रं पुत्रमिवौरसम् ।<br>
५१२. मया हीनमहीनार्थं सर्वतः परिपालय ॥<br>
५१३. त्वमप्यस्य पिता दाता परित्राता च सर्वशः ।<br>
५१४. भयेष्वभयदश्चैव यथार्हं प्लवगेश्वर ॥<br>
५१५. एष तारात्मजः श्रीमान् त्वया तुल्यपराक्रमः ।<br>
५१६. रक्षसां च वधे तेषामग्रतस्ते भविष्यति ॥<br>
५१७. अनुरूपाणि कर्माणि विक्रम्य बलवान् रणे ।<br>
५१८. करिष्यत्येव तारेयः तेजस्वी तरुणोऽङ्गदः ॥<br>
५१९. सुषेणदुहिता चेयं अर्थसूक्ष्मविनिश्चये ।<br>
५२०. औत्पातिके च विविधे सर्वतः परिनिष्ठिता ॥<br>
५२१. यदेषा साध्विति ब्रूयात् कार्यं तन्मुक्तसंशयम् ।<br>
५२२. न हि तारामतं किञ्चिदन्यथा परिवर्तते ॥<br>
५२३. राघवस्य च ते कार्यं कर्तव्यमविशङ्कया ।<br>
५२४. स्यादधर्मो ह्यकरणे त्वां च हिम्स्याद्विमानितः ॥<br>
५२५. इमां च मालामाधत्स्व दिव्यां सुग्रीव काञ्चनीम् ।<br>
५२६. उदारा श्रीः स्थिता ह्यस्यां संप्रजह्यान्मृते मयि ॥<br>
५२७. इत्येवमुक्तः सुग्रीवो वालिना भ्रातृसौहृदात् ।<br>
५२८. जग्राह सोऽभ्यनुज्ञातो मालां तां चैव काञ्चनीम् ॥<br>
५२९. तां मालां काञ्चनीं दत्त्वा दृष्ट्वा चैवात्मजं स्थितम् ।<br>
५३०. संसिद्धः प्रेत्यभावाय स्नेहादङ्गदमब्रवीत् ॥<br>
५३१. देशकालौ भजस्वाद्य रममाणः प्रियाप्रिये ।<br>
५३२. सुखदुःखसहः काले सुग्रीववशगो भव ॥<br>
५३३. यथा हि त्वं महाबाहो लालितः सततं मया ।<br>
५३४. स तथा वर्तमानं त्वां सुग्रीवो बहुमन्यते ॥<br>
५३५. नास्यामित्रैः गतं गच्छेः मा शत्रुभिररिन्दम ।<br>
५३६. भर्तुरर्थपरो दान्तः सुग्रीववशगो भव ॥<br>
५३७. न चातिप्रणयः कार्यः कर्तव्योऽप्रणयश्च ते ।<br>
५३८. उभयं हि महादोषं तस्मादन्तरदृक् भव ॥<br>
५३९. इत्युक्त्वाथ विवृत्ताक्षः शरसंपीडितो भृशम् ।<br>
५४०. विवृतैर्दशनैर्भीमैः बभूवोत्क्रान्तजीवितः ॥<br>
५४१. उद्वबर्ह शरं नीलः तस्य गात्रगतं तदा ।<br>
५४२. गिरिगह्वरसम्लीनं दीप्तमाशीविषं यथा ॥<br>
५४३. अस्तमस्तकसंरुद्धरश्मेर्दिनकरादिव ।<br>
५४४. पेतुः क्षतजधारास्तु धारा इव धराधरात् ॥<br>
५४५. ततो विचुक्रुशुस्तत्र वानरा हतयूथपाः ।<br>
५४६. परिदेवयमानास्ते सर्वे प्लवगसत्तमाः ॥<br>
५४७. ततस्तु तारा व्यसनार्णवप्लुता<br>
५४८. मृतस्य भर्तुः वदनं समीक्ष्य सा ।<br>
५४९. जगाम भूमिं परिरभ्य वालिनम्<br>
५५०. महाद्रुमं छिन्नमिवाश्रिता लता ॥</p>

  </div>
</article>


        

        



    <aside class="card border noPrint" id="section-tree-item-vAlmIkIyam_goraxapura-pAThaH_shrInivAsa-mUrti-sanxepaH_4_kiShkindhAkANDam_02_vAlivadhaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/4_kiShkindhAkANDam/02_vAlivadhaH/">०२ ०२ वालिवधः </a>
            <a data-toggle="collapse" href="#section-tree-item-body-vAlmIkIyam_goraxapura-pAThaH_shrInivAsa-mUrti-sanxepaH_4_kiShkindhAkANDam_02_vAlivadhaH_md" role="button" aria-expanded="false" aria-controls="section-tree-item-body-vAlmIkIyam_goraxapura-pAThaH_shrInivAsa-mUrti-sanxepaH_4_kiShkindhAkANDam_02_vAlivadhaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vAlmIkIyam_goraxapura-pAThaH_shrInivAsa-mUrti-sanxepaH_4_kiShkindhAkANDam_02_vAlivadhaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ ०२ वालिवधः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2026 Jan 31 14:03:49 UTC. (<a href="http://google.com/search?q=14%3a03%3a49%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
