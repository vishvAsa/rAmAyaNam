<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२ २ अयोध्याकाण्डम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/</link>
    <description>Recent content in &#43;०२ २ अयोध्याकाण्डम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/index.xml" rel="self" type="application/rss+xml" />
    <item>
      <title>०१ ०१ रामाभिषेकनिश्चयः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/01_rAmAbhiShekanishchayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/01_rAmAbhiShekanishchayaH/</guid>
      <description>&lt;p&gt;१. गच्छता मातुलकुलं भरतेन तदानघः ।&lt;br&gt;&#xA;२. शत्रुघ्नो नित्यशत्रुघ्नो नीतः प्रीतिपुरस्कृतः ॥&lt;br&gt;&#xA;३. स तत्र न्यवसद् भ्रात्रा सह सत्कारसत्कृतः ।&lt;br&gt;&#xA;४. मातुलेनाश्वपतिना पुत्रस्नेहेन लालितः ॥&lt;br&gt;&#xA;५. तत्रापि निवसन्तौ तौ तर्प्यमाणौ च कामतः ।&lt;br&gt;&#xA;६. भ्रातरौ स्मरतां वीरौ वृद्धं दशरथं नृपम् ॥&lt;br&gt;&#xA;७. राजापि तौ महातेजाः सस्मार प्रोषितौ सुतौ ।&lt;br&gt;&#xA;८. उभौ भरतशत्रुघ्नौ महेन्द्रवरुणोपमौ ॥&lt;br&gt;&#xA;९. सर्व एव तु तस्येष्टाश्चत्वारः पुरुषर्षभाः ।&lt;br&gt;&#xA;१०. स्वशरीराद्विनिर्वृत्ताश्चत्वार इव बाहवः ॥&lt;br&gt;&#xA;११. तेषामपि महातेजा रामो रतिकरः पितुः ।&lt;br&gt;&#xA;१२. स्वयंभूरिव भूतानां बभूव गुणवत्तरः ॥&lt;br&gt;&#xA;१३. स हि रूपोपपन्नश्च वीर्य्यवाननसूयकः ।&lt;br&gt;&#xA;१४. स तु नित्यं प्रशान्तात्मा मृदुपूर्वं प्रभाषते ।&lt;br&gt;&#xA;१५. उच्च्यमानोऽपि परुषं नोत्तरं प्रतिपद्यते ॥&lt;br&gt;&#xA;१६. कथञ्चिदुपकारेण कृतेनैकेन तुष्यति ।&lt;br&gt;&#xA;१७. न स्मरत्यपकाराणां शतमप्यात्मवत्तया ॥&lt;br&gt;&#xA;१८. शीलवृद्धैर्ज्ञानवृद्धैर्वयोवृद्धैश्च सज्जनैः ।&lt;br&gt;&#xA;१९. कथयन्नास्त वै नित्यमस्त्रयोग्यान्तरेष्वपि ॥&lt;br&gt;&#xA;२०. बुद्धिमान् मधुराभाषी पूर्वभाषी प्रियंवदः ।&lt;br&gt;&#xA;२१. उत्तरोत्तरयुक्तौ च वक्ता वाचस्पतिर्यथा ॥&lt;br&gt;&#xA;२२. वीर्यवान् न च वीर्येण महता तेन विस्मितः ॥&lt;br&gt;&#xA;२३. अनुरक्तः प्रजाभिश्च प्रजाश्चाप्यनुरञ्जते ।&lt;br&gt;&#xA;२४. दीनानुकम्पी धर्मज्ञो नित्यं प्रग्रहवान् शुचिः ॥&lt;br&gt;&#xA;२५. अरोगस्तरुणो वाग्ग्मी वपुष्मान् देशकालवित् ।&lt;br&gt;&#xA;२६. सम्यग्विद्याव्रतस्नातो यथावत् साङ्गवेदवित् ॥&lt;br&gt;&#xA;२७. धर्मकामार्थतत्त्वज्ञः स्मृतिमान् प्रतिभानवान् ।&lt;br&gt;&#xA;२८. लौकिके समयाचारे कृतकल्पो विशारदः ॥&lt;br&gt;&#xA;२९. निभृतः संवृताकारो गुप्तमन्त्रः सहायवान् ।&lt;br&gt;&#xA;३०. अमोघक्रोधहर्षश्च त्यागसंयमकालवित् ॥&lt;br&gt;&#xA;३१. दृढभक्तिः स्थिरप्रज्ञो नासद्ग्राही न दुर्वचः ।&lt;br&gt;&#xA;३२. निस्तन्द्रिरप्रमत्तश्च स्वदोषपरदोषवित् ।&lt;br&gt;&#xA;३३. शास्त्रज्ञश्च कृतज्ञश्च पुरुषान्तरकोविदः ।&lt;br&gt;&#xA;३४. यः प्रग्रहानुग्रहयोर्यथान्यायं विचक्षणः ॥&lt;br&gt;&#xA;३५. आयकर्मण्युपायज्ञः सन्दृष्टव्ययकर्मवित् ।&lt;br&gt;&#xA;३६. आरोहे विनये चैव युक्तो वारणवाजिनाम् ॥&lt;br&gt;&#xA;३७. धनुर्वेदविदां श्रेष्ठो लोकेऽतिरथसम्मतः ।&lt;br&gt;&#xA;३८. अभियाता प्रहर्ता च सेनानयविशारदः ॥&lt;br&gt;&#xA;३९. स तु श्रेष्ठैर्गुणैर्युक्तः प्रजानां पार्थिवात्मजः ।&lt;br&gt;&#xA;४०. बहिश्चर इव प्राणो बभूव गुणतः प्रियः ॥&lt;br&gt;&#xA;४१. तमेवं व्रतसम्पन्नमप्रधृष्यपराक्रमम् ।&lt;br&gt;&#xA;४२. लोकपालोपमं नाथमकामयत मेदिनी ॥&lt;br&gt;&#xA;४३. अथ राज्ञो बभूवैवं वृद्धस्य चिरजीविनः ।&lt;br&gt;&#xA;४४. प्रीतिरेषा कथं रामो राजा स्यान्मयि जीवति ॥&lt;br&gt;&#xA;४५. एषा ह्यस्य परा प्रीतिर्हृदि सम्परिवर्तते ।&lt;br&gt;&#xA;४६. कदा नाम सुतं द्रक्ष्याम्यभिषिक्तमहं प्रियम् ॥&lt;br&gt;&#xA;४७. आत्मनश्च प्रजानां च श्रेयसे च प्रियेण च ।&lt;br&gt;&#xA;४८. प्राप्तकालेन धर्मात्मा भक्त्या त्वरितवान् नृपः ॥&lt;br&gt;&#xA;४९. नानानगरवास्तव्यान् पृथग्जानपदानपि ।&lt;br&gt;&#xA;५०. समानिनाय मेदिन्याः प्रधानान् पृथिवीपतीन् ॥&lt;br&gt;&#xA;५१. न तु केकयराजानं जनकं वा नराधिपः ।&lt;br&gt;&#xA;५२. त्वरया चानयामास पश्चात्तौ श्रोष्यतः प्रियम् ॥&lt;br&gt;&#xA;५३. ततः परिषदं सर्वामामन्त्र्य वसुधाधिपः ।&lt;br&gt;&#xA;५४. हितमुद्धर्षणं चैवमुवाच प्रथितं वचः ॥&lt;br&gt;&#xA;५५. दुन्दुभिस्वनकल्पेन गंभीरेणानुनादिना ।&lt;br&gt;&#xA;५६. स्वरेण महता राजा जीमूत इव नादयन् ॥&lt;br&gt;&#xA;५७. विदितं भवतामेतद्यथा मे राज्यमुत्तमम् ।&lt;br&gt;&#xA;५८. पूर्वकैर्मम राजेन्द्रैः सुतवत्परिपालितम् ॥&lt;br&gt;&#xA;५९. ममाप्याचरितं पूर्वैः पन्थानमनुगच्छता ।&lt;br&gt;&#xA;६०. प्रजा नित्यमनिद्रेण यथाशक्त्यभिरक्षिताः ॥&lt;br&gt;&#xA;६१. इदं शरीरं कृत्स्नस्य लोकस्य चरता हितम् ।&lt;br&gt;&#xA;६२. पाण्डरस्यातपत्रस्य च्छायायां जरितं मया ॥&lt;br&gt;&#xA;६३. राजप्रभावजुष्टां हि दुर्वहामजितेन्द्रियैः ।&lt;br&gt;&#xA;६४. परिश्रान्तोऽस्मि लोकस्य गुर्वीं धर्मधुरं वहन् ॥&lt;br&gt;&#xA;६५. सोऽहं विश्रममिच्छामि पुत्रं कृत्वा प्रजाहिते ।&lt;br&gt;&#xA;६६. सन्निकृष्टानिमान् सर्वाननुमान्य द्विजर्षभान् ॥&lt;br&gt;&#xA;६७. अनुजातो हि मां सर्वैर्गुणैर्ज्येष्ठो ममात्मजः ।&lt;br&gt;&#xA;६८. पुरन्दरसमो वीर्ये रामः परपुरञ्जयः ॥&lt;br&gt;&#xA;६९. तं चन्द्रमिव पुष्येण युक्तं धर्मभृतां वरम् ।&lt;br&gt;&#xA;७०. यौवराज्ये नियोक्तास्मि प्रीतः पुरुषपुङ्गवम् ॥&lt;br&gt;&#xA;७१. अनुरूपः स वै नाथो लक्ष्मीवान् लक्ष्मणाग्रजः ।&lt;br&gt;&#xA;७२. त्रैलोक्यमपि नाथेन येन स्यान्नाथवत्तरम् ॥&lt;br&gt;&#xA;७३. यदीदं मेऽनुरूपार्थं मया साधु सुमन्त्रितम् ।&lt;br&gt;&#xA;७४. भवन्तो मेऽनुमन्यन्तां कथं वा करवाण्यहम् ॥&lt;br&gt;&#xA;७५. यद्यप्येषा मम प्रीतिः हितमन्यद्विचिन्त्यताम् ।&lt;br&gt;&#xA;७६. अन्या मध्यस्थचिन्ता हि विमर्दाभ्यधिकोदया ॥&lt;br&gt;&#xA;७७. इति ब्रुवन्तं मुदिताः प्रत्यनन्दन्नृपा नृपम् ।&lt;br&gt;&#xA;७८. वृष्टिमन्तं महामेघं नर्दन्त इव बर्हिणः ॥&lt;br&gt;&#xA;७९. स्निग्धोऽनुनादी सञ्जज्ञे तत्र हर्षसमीरितः ।&lt;br&gt;&#xA;८०. जनौघोद्घुष्टसन्नादो विमानं कम्पयन्निव ॥&lt;br&gt;&#xA;८१. तस्य धर्मार्थविदुषो भावमाज्ञाय सर्वशः ।&lt;br&gt;&#xA;८२. ब्राह्मणा जनमुख्याश्च पौरजानपदैः सह ॥&lt;br&gt;&#xA;८३. समेत्य मन्त्रयित्वा तु समतागतबुद्धयः ।&lt;br&gt;&#xA;८४. ऊचुश्च मनसा ज्ञात्वा वृद्धं दशरथं नृपम् ॥&lt;br&gt;&#xA;८५. अनेकवर्षसाहस्रो वृद्धस्त्वमसि पार्थिव ।&lt;br&gt;&#xA;८६. स रामं युवराजानमभिषिञ्चस्व पार्थिवम् ।&lt;br&gt;&#xA;८७. इच्छामो हि महाबाहुं रघुवीरं महाबलम् ।&lt;br&gt;&#xA;८८. गजेन महता यान्तं रामं छत्रावृताननम् ॥&lt;br&gt;&#xA;८९. इति तद्वचनं श्रुत्वा राजा तेषां मनःप्रियम् ।&lt;br&gt;&#xA;९०. अजानन्निव जिज्ञासुरिदं वचनमब्रवीत् ॥&lt;br&gt;&#xA;९१. श्रुत्वैव वचनं यन्मे राघवं पतिमिच्छथ ।&lt;br&gt;&#xA;९२. राजानः संशयोऽयं मे किमिदं ब्रूत तत्त्वतः ॥&lt;br&gt;&#xA;९३. कथं नु मयि धर्मेण पृथिवीमनुशासति ।&lt;br&gt;&#xA;९४. भवन्तो द्रष्टुमिच्छन्ति युवराजं ममात्मजम् ॥&lt;br&gt;&#xA;९५. ते तमूचुर्महात्मानं पौरजानपदैः सह ।&lt;br&gt;&#xA;९६. बहवो नृप कल्याणगुणाः पुत्रस्य सन्ति ते ॥&lt;br&gt;&#xA;९७. इक्ष्वाकुभ्योऽपि सर्वेभ्यो ह्यतिरिक्तो विशाम्पते ।&lt;br&gt;&#xA;९८. रामः सत्पुरुषो लोके सत्यधर्मपरायणः ।&lt;br&gt;&#xA;९९. साक्षाद्रामाद्विनिर्वृत्तो धर्मश्चापि श्रिया सह ॥&lt;br&gt;&#xA;१००. धर्मज्ञः सत्यसन्धश्च शीलवाननसूयकः ।&lt;br&gt;&#xA;१०१. क्षान्तः सान्त्वयिता श्लक्ष्णः कृतज्ञो विजितेन्द्रियः ॥&lt;br&gt;&#xA;१०२. संयग्विद्याव्रतस्नातो यथावत् साङ्गवेदवित् ।&lt;br&gt;&#xA;१०३. कल्याणाभिजनः साधुरदीनात्मा महामतिः ॥&lt;br&gt;&#xA;१०४. यदा व्रजति सङ्ग्रामं ग्रामार्थे नगरस्य वा ।&lt;br&gt;&#xA;१०५. गत्वा सौमित्रिसहितो नाविजित्य निवर्तते ॥&lt;br&gt;&#xA;१०६. सङ्ग्रामात्पुनरागम्य कुञ्जरेण रथेन वा ।&lt;br&gt;&#xA;१०७. पौरान् स्वजनवन्नित्यं कुशलं परिपृच्छति ॥&lt;br&gt;&#xA;१०८. व्यसनेषु मनुष्याणां भृशं भवति दुःखितः ।&lt;br&gt;&#xA;१०९. उत्सवेषु च सर्वेषु पितेव परितुष्यति ॥&lt;br&gt;&#xA;११०. प्रजापालनतत्त्वज्ञो न रागोपहतेन्द्रियः ।&lt;br&gt;&#xA;१११. शक्तस्त्रैलोक्यमप्येको भोक्तुं किन्नु महीमिमाम् ॥&lt;br&gt;&#xA;११२. वत्सः श्रेयसि जातस्ते दिष्ट्यासौ तव राघव ।&lt;br&gt;&#xA;११३. बलमारोग्यमायुश्च रामस्य विदितात्मनः ।&lt;br&gt;&#xA;११४. आशंसते जनः सर्वो राष्‍ट्रे पुरवरे तथा ।&lt;br&gt;&#xA;११५. आभ्यन्तरश्च बाह्यश्च पौरजानपदो जनः ॥&lt;br&gt;&#xA;११६. स्त्रियो वृद्धास्तरुण्यश्च सायम्प्रातः समाहिताः ।&lt;br&gt;&#xA;११७. सर्वान् देवान् नमस्यन्ति रामस्यार्थे यशस्विनः ॥&lt;br&gt;&#xA;११८. तं देवदेवोपममात्मजं ते&lt;br&gt;&#xA;११९. सर्वस्य लोकस्य हिते निविष्टम् ।&lt;br&gt;&#xA;१२०. हिताय नः क्षिप्रमुदारजुष्टम्&lt;br&gt;&#xA;१२१. मुदाभिषेक्तुं वरद त्वमर्हसि ॥&lt;br&gt;&#xA;१२२. तेषामञ्जलिपद्मानि प्रगृहीतानि सर्वशः ।&lt;br&gt;&#xA;१२३. प्रतिगृह्याब्रवीद्राजा तेभ्यः प्रियहितं वचः ॥&lt;br&gt;&#xA;१२४. अहोऽस्मि परमप्रीतः प्रभावश्चातुलो मम ।&lt;br&gt;&#xA;१२५. यन्मे ज्येष्ठं प्रियं पुत्रं यौवराज्यस्थमिच्छथ ॥&lt;br&gt;&#xA;१२६. चैत्रः श्रीमानयं मासः पुण्यः पुष्पितकाननः ।&lt;br&gt;&#xA;१२७. यौवराज्याय रामस्य सर्वमेवोपकल्प्यताम् ॥&lt;br&gt;&#xA;१२८. राज्ञस्तूपरते वाक्ये जनघोषो महानभूत् ।&lt;br&gt;&#xA;१२९. शनैस्तस्मिन् प्रशान्ते च जनघोषे जनाधिपः ।&lt;br&gt;&#xA;१३०. वसिष्ठं मुनिशार्दूलं राजा वचनमब्रवीत् ॥&lt;br&gt;&#xA;१३१. अभिषेकाय रामस्य यत्कर्म सपरिच्छदम् ।&lt;br&gt;&#xA;१३२. तदद्य भगवन् सर्वमाज्ञापयितुमर्हसि ॥&lt;br&gt;&#xA;१३३. ततः सुमन्त्रं द्युतिमान् राजा वचनमब्रवीत् ।&lt;br&gt;&#xA;१३४. रामः कृतात्मा भवता शीघ्रमानीयतामिति ॥&lt;br&gt;&#xA;१३५. स तथेति प्रतिज्ञाय सुमन्त्रो राजशासनात् ।&lt;br&gt;&#xA;१३६. रामं तत्रानयाञ्चक्रे रथेन रथिनां वरम् ॥&lt;br&gt;&#xA;१३७. प्रासादस्थो (दशरथः) ददर्शायान्तमात्मजम् ।&lt;br&gt;&#xA;१३८. गन्धर्वराजप्रतिमं लोके विख्यातपौरुषम् ।&lt;br&gt;&#xA;१३९. दीर्घबाहुं महासत्त्वं मत्तमातङ्गगामिनम् ॥&lt;br&gt;&#xA;१४०. चन्द्रकान्ताननं राममतीव प्रियदर्शनम् ।&lt;br&gt;&#xA;१४१. रूपौदार्यगुणैः पुंसां दृष्टिचित्तापहारिणम् ॥&lt;br&gt;&#xA;१४२. घर्माभितप्ताः पर्जन्यं ह्लादयन्तमिव प्रजाः ।&lt;br&gt;&#xA;१४३. न ततर्प समायान्तं पश्यमानो नराधिपः ॥&lt;br&gt;&#xA;१४४. स प्राञ्जलिरभिप्रेत्य प्रणतः पितुरन्तिके ।&lt;br&gt;&#xA;१४५. नाम स्वं श्रावयन् रामो ववन्दे चरणौ पितुः ॥&lt;br&gt;&#xA;१४६. तं दृष्ट्वा प्रणतं पार्श्वे कृताञ्जलिपुटं नृपः ।&lt;br&gt;&#xA;१४७. गृह्याञ्जलौ समाकृष्य सस्वजे प्रियमात्मजम् ॥&lt;br&gt;&#xA;१४८. तेन विभ्राजता तत्र सा सभाभिव्यरोचत ।&lt;br&gt;&#xA;१४९. विमलग्रहनक्षत्रा शारदी द्यौरिवेन्दुना ॥&lt;br&gt;&#xA;१५०. स तं सस्मितमाभाष्य पुत्रं पुत्रवतां वरः ।&lt;br&gt;&#xA;१५१. उवाचेदं वचो राजा देवेन्द्रमिव काश्यपः ॥&lt;br&gt;&#xA;१५२. ज्येष्ठायामसि मे पत्न्यां सदृश्यां सदृशः सुतः ।&lt;br&gt;&#xA;१५३. उत्पन्नस्त्वं गुणश्रेष्ठो मम रामात्मजः प्रियः ॥&lt;br&gt;&#xA;१५४. यतस्त्वया प्रजाश्चेमाः स्वगुणैरनुरञ्जिताः ।&lt;br&gt;&#xA;१५५. तस्मात्त्वं पुष्ययोगेन यौवराज्यमवाप्नुहि ॥&lt;br&gt;&#xA;१५६. कामतस्त्वं प्रकृत्यैव विनीतो गुणवानसि ।&lt;br&gt;&#xA;१५७. गुणवत्यपि तु स्नेहात् पुत्र वक्ष्यामि ते हितम् ॥&lt;br&gt;&#xA;१५८. भूयो विनयमास्थाय भव नित्यं जितेन्द्रियः ।&lt;br&gt;&#xA;१५९. कामक्रोधसमुत्थानि त्यजेथा व्यसनानि च ॥&lt;br&gt;&#xA;१६०. परोक्षया वर्तमानो वृत्त्या प्रत्यक्षया तथा ।&lt;br&gt;&#xA;१६१. अमात्यप्रभृतीः सर्वाः प्रकृतीश्चानुरञ्जय ॥&lt;br&gt;&#xA;१६२. तच्छ्रुत्वा सुहृदस्तस्य रामस्य प्रियकारिणः ।&lt;br&gt;&#xA;१६३. त्वरिताः शीघ्रमभ्येत्य कौसल्यायै न्यवेदयन् ॥&lt;br&gt;&#xA;१६४. सा हिरण्यं च गाश्चैव रत्नानि विविधानि च ।&lt;br&gt;&#xA;१६५. व्यादिदेश प्रियाख्येभ्यः कौसल्या प्रमदोत्तमा ॥&lt;br&gt;&#xA;१६६. अथाभिवाद्य राजानं रथमारुह्य राघवः ।&lt;br&gt;&#xA;१६७. ययौ स्वं द्युतिमद्वेश्म जनौघैः प्रतिपूजितः ॥&lt;br&gt;&#xA;१६८. ते चापि पौरा नृपतेर्वचस्तत्&lt;br&gt;&#xA;१६९. श्रुत्वा तदा लाभमिवेष्टमाशु ।&lt;br&gt;&#xA;१७०. नरेन्द्रमामन्त्र्य गृहाणि गत्वा&lt;br&gt;&#xA;१७१. देवान् समानर्चुरभिप्रहृष्टाः ॥&lt;br&gt;&#xA;१७२. गतेष्वथ नृपो भूयः पौरेषु सह मन्त्रिभिः ।&lt;br&gt;&#xA;१७३. मन्त्रयित्वा ततश्चक्रे निश्चयज्ञः स निश्चयम् ॥&lt;br&gt;&#xA;१७४. श्व एव पुष्यो भविता श्वोऽभिषेच्यस्तु मे सुतः ।&lt;br&gt;&#xA;१७५. रामो राजीवताम्राक्षो यौवराज्य इति प्रभुः ॥&lt;br&gt;&#xA;१७६. अथान्तर्गृहमाविश्य राजा दशरथस्तदा ।&lt;br&gt;&#xA;१७७. सूतमामन्त्रयामास रामं पुनरिहानय ॥&lt;br&gt;&#xA;१७८. प्रतिगृह्य स तद्वाक्यं सूतः पुनरुपाययौ ।&lt;br&gt;&#xA;१७९. रामस्य भवनं शीघ्रं राममानयितुं पुनः ॥&lt;br&gt;&#xA;१८०. द्वाःस्थैरावेदितं तस्य रामायागमनं पुनः ।&lt;br&gt;&#xA;१८१. श्रुत्वैव चापि रामस्तं प्राप्तं शङ्कान्वितोऽभवत् ॥&lt;br&gt;&#xA;१८२. प्रवेश्य चैनं त्वरितं रामो वचनमब्रवीत् ।&lt;br&gt;&#xA;१८३. यदागमनकृत्यं ते भूयस्तद् ब्रूह्यशेषतः ॥&lt;br&gt;&#xA;१८४. तमुवाच ततः सूतो राजा त्वां द्रष्टुमिच्छति ।&lt;br&gt;&#xA;१८५. श्रुत्वा प्रमाणमत्र त्वं गमनायेतराय वा ॥&lt;br&gt;&#xA;१८६. इति सूतवचः श्रुत्वा रामोऽथ त्वरयान्वितः ।&lt;br&gt;&#xA;१८७. प्रययौ राजभवनं पुनर्द्रष्टुं नरेश्वरम् ॥&lt;br&gt;&#xA;१८८. प्रविशन्नेव च श्रीमान् राघवो भवनं पितुः ।&lt;br&gt;&#xA;१८९. ददर्श पितरं दूरात् प्रणिपत्य कृताञ्जलिः ॥&lt;br&gt;&#xA;१९०. प्रणमन्तं समुत्थाप्य तं परिष्वज्य भूमिपः ।&lt;br&gt;&#xA;१९१. प्रदिश्य चास्मै रुचिरमासनं पुनरब्रवीत् ॥&lt;br&gt;&#xA;१९२. राम वृद्धोऽस्मि दीर्घायुर्भुक्ता भोगा मयेप्सिताः ।&lt;br&gt;&#xA;१९३. देवर्षिपितृविप्राणामनृणोऽस्मि तथात्मनः ॥&lt;br&gt;&#xA;१९४. न किञ्चिन्मम कर्तव्यं तवान्यत्राभिषेचनात् ।&lt;br&gt;&#xA;१९५. अपि चाद्याशुभान् राम स्वप्ने पश्यामि दारुणान् ॥&lt;br&gt;&#xA;१९६. तद्यावदेव मे चेतो न विमुञ्चति राघव ।&lt;br&gt;&#xA;१९७. तावदेवाभिषेचस्व चला हि प्राणिनां मतिः ॥&lt;br&gt;&#xA;१९८. श्वः पुष्ययोगं नियतं वक्ष्यन्ते दैवचिन्तकाः ।&lt;br&gt;&#xA;१९९. श्वस्त्वाहमभिषेक्ष्यामि यौवराज्ये परन्तप ॥&lt;br&gt;&#xA;२००. तस्मात्त्वयाद्यप्रभृति निशेयं नियतात्मना ।&lt;br&gt;&#xA;२०१. सह वध्वोपवस्तव्या दर्भप्रस्तरशायिना ॥&lt;br&gt;&#xA;२०२. सुहृदश्चाप्रमत्तास्त्वां रक्षन्त्वद्य समन्ततः ।&lt;br&gt;&#xA;२०३. भवन्ति बहुविघ्नानि कार्याण्येवं विधानि हि ॥&lt;br&gt;&#xA;२०४. विप्रोषितश्च भरतो यावदेव पुरादितः ।&lt;br&gt;&#xA;२०५. तावदेवाभिषेकस्ते प्राप्तकालो मतो मम ॥&lt;br&gt;&#xA;२०६. कामं खलु सतां वृत्ते भ्राता ते भरतः स्थितः ।&lt;br&gt;&#xA;२०७. ज्येष्ठानुवर्ती धर्मात्मा सानुक्रोशो जितेन्द्रियः ॥&lt;br&gt;&#xA;२०८. किन्तु चित्तं मनुष्याणामनित्यमिति मे मतिः ।&lt;br&gt;&#xA;२०९. सतां तु धर्मनित्यानां कृतशोभि च राघव ॥&lt;br&gt;&#xA;२१०. इत्युक्तः सोऽभ्यनुज्ञातः श्वो भाविन्यभिषेचने ।&lt;br&gt;&#xA;२११. व्रजेति रामः पितरमभिवाद्याभ्ययाद् गृहम् ॥&lt;br&gt;&#xA;२१२. प्रविश्य चात्मनो वेश्म राज्ञोद्दिष्टेऽभिषेचने ।&lt;br&gt;&#xA;२१३. तत्क्षणेन च निर्गम्य मातुरन्तःपुरं ययौ ॥&lt;br&gt;&#xA;२१४. तत्र तां प्रवणामेव मातरं क्षौमवासिनीम् ।&lt;br&gt;&#xA;२१५. वाग्यतां देवतागारे ददर्शायाचतीं श्रियम् ॥&lt;br&gt;&#xA;२१६. प्रागेव चागता तत्र सुमित्रा लक्ष्मणस्तदा ।&lt;br&gt;&#xA;२१७. सीता चानायिता श्रुत्वा प्रियं रामाभिषेचनम् ॥&lt;br&gt;&#xA;२१८. तस्मिन् काले हि कौसल्या तस्थावामीलितेक्षणा ।&lt;br&gt;&#xA;२१९. श्रुत्वा पुष्येण पुत्रस्य यौवराज्याभिषेचनम् ।&lt;br&gt;&#xA;२२०. प्राणायामेन पुरुषं ध्यायमाना जनार्दनम् ॥&lt;br&gt;&#xA;२२१. तथा सन्नियमामेव सोऽभिगम्याभिवाद्य च ।&lt;br&gt;&#xA;२२२. उवाच वचनं रामो हर्षयन्स्तामिदं तदा ।&lt;br&gt;&#xA;२२३. अंब पित्रा नियुक्तोऽस्मि प्रजापालनकर्मणि ।&lt;br&gt;&#xA;२२४. भविता श्वोऽभिषेको मे यथा मे शासनं पितुः ॥&lt;br&gt;&#xA;२२५. सीतयाप्युपवस्तव्या रजनीयं मया सह ।&lt;br&gt;&#xA;२२६. एवं ऋत्विगुपाध्यायैः सह मामुक्तवान् पिता ॥&lt;br&gt;&#xA;२२७. यानि यान्यत्र योग्यानि श्वो भाविन्यभिषेचने ।&lt;br&gt;&#xA;२२८. तानि मे मङ्गलान्यद्य वैदेह्याश्चैव कारय ॥&lt;br&gt;&#xA;२२९. एतच्छ्रुत्वा तु कौसल्या चिरकालाभिकाङ्क्षितम् ।&lt;br&gt;&#xA;२३०. हर्षबाष्पकलं वाक्यमिदं राममभाषत ॥&lt;br&gt;&#xA;२३१. वत्स राम चिरञ्जीव हतास्ते परिपन्थिनः ।&lt;br&gt;&#xA;२३२. ज्ञातीन् मे त्वं श्रिया युक्तः सुमित्रायाश्च नन्दय ॥&lt;br&gt;&#xA;२३३. अमोघं बत मे क्षान्तं पुरुषे पुष्करेक्षणे ।&lt;br&gt;&#xA;२३४. येयमिक्ष्वाकुराज्यश्रीः पुत्र त्वां संश्रयिष्यति ॥&lt;br&gt;&#xA;२३५. इत्येवमुक्तो मात्रेदं रामो भ्रातरमब्रवीत् ।&lt;br&gt;&#xA;२३६. प्राञ्जलिं प्रह्वमासीनमभिवीक्ष्य स्मयन्निव ॥&lt;br&gt;&#xA;२३७. लक्ष्मणेयं मया सार्धं प्रशाधि त्वं वसुन्धराम् ।&lt;br&gt;&#xA;२३८. द्वितीयं मेऽन्तरात्मानं त्वामियं श्रीरुपस्थिता ॥&lt;br&gt;&#xA;२३९. सौमित्रे भुङ्क्ष्व भोगान्स्त्वमिष्टान् राज्यफलानि च ।&lt;br&gt;&#xA;२४०. जीवितं च हि राज्यं च त्वदर्थमभिकामये ॥&lt;br&gt;&#xA;२४१. इत्युक्त्वा लक्ष्मणं रामो मातरावभिवाद्य च ।&lt;br&gt;&#xA;२४२. अभ्यनुज्ञाप्य सीतां च जगाम स्वं निवेशनम् ॥&lt;br&gt;&#xA;२४३. ततः पौरजनः सर्वः श्रुत्वा रामाभिषेचनम् ।&lt;br&gt;&#xA;२४४. प्रभातां रजनीं दृष्ट्वा चक्रे शोभयितुं पुरीम् ॥&lt;br&gt;&#xA;२४५. सिताभ्रशिखराभेषु देवतायतनेषु च ।&lt;br&gt;&#xA;२४६. चतुष्पथेषु रथ्यासु चैत्येष्वट्टालकेषु च ।&lt;br&gt;&#xA;२४७. सभासु चैव सर्वासु वृक्षेष्वालक्षितेषु च ।&lt;br&gt;&#xA;२४८. ध्वजाः समुच्छ्रिताश्चित्राः पताकाश्चाभवन्स्तदा ॥&lt;br&gt;&#xA;२४९. कृतपुष्पोपहारश्च धूपगन्धाधिवासितः ।&lt;br&gt;&#xA;२५०. राजमार्गः कृतः श्रीमान् पौरै रामाभिषेचने ॥&lt;br&gt;&#xA;२५१. प्रकाशकरणार्थं च निशागमनशङ्कया ।&lt;br&gt;&#xA;२५२. दीपवृक्षान्स्तथा चक्रुरनुरथ्यासु सर्वशः ॥&lt;br&gt;&#xA;२५३. रामाभिषेके सम्प्राप्ते चत्वरेषु गृहेषु च ।&lt;br&gt;&#xA;२५४. रामाभिषेकयुक्ताश्च कथाश्चक्रुर्मिथो जनाः ॥&lt;br&gt;&#xA;२५५. चिरञ्जीवतु धर्मात्मा राजा दशरथोऽनघः ।&lt;br&gt;&#xA;२५६. यत्प्रसादेनाभिषिक्तं रामं द्रक्ष्यामहे वयम् ॥&lt;br&gt;&#xA;२५७. सर्वे ह्यनुगृहीताः स्म यन्नो रामो महीपतिः ।&lt;br&gt;&#xA;२५८. चिराय भविता गोप्ता दृष्टलोकपरावरः ॥&lt;br&gt;&#xA;२५९. अनुद्धतमना विद्वान् धर्मात्मा भ्रातृवत्सलः ।&lt;br&gt;&#xA;२६०. यथा च भ्रातृषु स्निग्धस्तथास्मास्वपि राघवः ॥&lt;br&gt;&#xA;२६१. एवं विधं कथयतां पौराणां शुश्रुवुस्तदा ।&lt;br&gt;&#xA;२६२. दिग्भ्योऽपि श्रुतवृत्तान्ताः प्राप्ता जानपदा जनाः ॥&lt;br&gt;&#xA;२६३. जनौघैस्तैर्विसर्पद्भिः शुश्रुवे तत्र निस्वनः ।&lt;br&gt;&#xA;२६४. पर्वसूदीर्णवेगस्य सागरस्येव निस्वनः ॥&lt;/p&gt;</description>
    </item>
    <item>
      <title>०२ ०२ प्रतिज्ञाबद्धः दशरथः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/02_pratijnAbaddhaH_dasharathaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/02_pratijnAbaddhaH_dasharathaH/</guid>
      <description>&lt;p&gt;१. ज्ञातिदासी यतो जाता कैकेय्यास्तु सहोषिता ।&lt;br&gt;&#xA;२. प्रासादं चन्द्रसङ्काशमारुरोह यदृच्छया ॥&lt;br&gt;&#xA;३. सिक्तराजपथां रम्यां प्रकीर्णकुसुमोत्कराम् ।&lt;br&gt;&#xA;४. अयोध्यां मन्थरा तस्मात्प्रासादादन्ववैक्षत ॥&lt;br&gt;&#xA;५. सम्प्रहृष्टजनाकीर्णां ब्रह्मघोषाभिनादिताम् ।&lt;br&gt;&#xA;६. प्रहृष्टवरहस्त्यश्वां सम्प्रणर्दितगोवृषाम् ।&lt;br&gt;&#xA;७. अयोध्यां मन्थरा दृष्ट्वा परं विस्मयमागता ॥&lt;br&gt;&#xA;८. प्रहर्षोत्फुल्लनयनां पाण्डरक्षौमवासिनीम् ।&lt;br&gt;&#xA;९. अविदूरे स्थितां दृष्ट्वा धात्रीं पप्रच्छ मन्थरा ॥&lt;br&gt;&#xA;१०. उत्तमेनाभिसंयुक्ता हर्षेणार्थपरा सती ।&lt;br&gt;&#xA;११. राममाता धनं किन्नु जनेभ्यः सम्प्रयच्छति ॥&lt;br&gt;&#xA;१२. अतिमात्रप्रहर्षोऽयं किं जनस्य च शंस मे ।&lt;br&gt;&#xA;१३. कारयिष्यति किं वापि सम्प्रहृष्टो महीपतिः ॥&lt;br&gt;&#xA;१४. विदीर्यमाणा हर्षेण धात्री तु परया मुदा ।&lt;br&gt;&#xA;१५. आचचक्षेऽथ कुब्जायै भूयसीं राघवश्रियम् ॥&lt;br&gt;&#xA;१६. श्वः पुष्येण जितक्रोधं यौवराज्येन राघवम् ।&lt;br&gt;&#xA;१७. राजा दशरथो राममभिषेचयितानघम् ॥&lt;br&gt;&#xA;१८. धात्र्यास्तु वचनं श्रुत्वा कुब्जा क्षिप्रममर्षिता ।&lt;br&gt;&#xA;१९. कैलासशिखराकारात् प्रासादादवरोहत ॥&lt;br&gt;&#xA;२०. सा दह्यमाना कोपेन मन्थरा पापदर्शिनी ।&lt;br&gt;&#xA;२१. शयानामेत्य कैकेयीमिदं वचनमब्रवीत् ॥&lt;br&gt;&#xA;२२. उत्तिष्ठ मूढे किं शेषे भयं त्वामभिवर्त्तते ।&lt;br&gt;&#xA;२३. उपप्लुतमघौघेन किमात्मानं न बुध्यसे ॥&lt;br&gt;&#xA;२४. चलं हि तव सौभाग्यं नद्याः स्रोत इवोष्णगे ॥&lt;br&gt;&#xA;२५. एवमुक्ता तु कैकेयी रुष्टया परुषं वचः ।&lt;br&gt;&#xA;२६. कुब्जया पापदर्शिन्या विषादमगमत् परम् ॥&lt;br&gt;&#xA;२७. कैकेयीत्वब्रवीत् कुब्जां कच्चित्क्षेमं न मन्थरे ।&lt;br&gt;&#xA;२८. विषण्णवदनां हि त्वां लक्षये भृशदुःखिताम् ॥&lt;br&gt;&#xA;२९. मन्थरा तु वचः श्रुत्वा कैकेय्याः मधुराक्षरम् ।&lt;br&gt;&#xA;३०. उवाच क्रोधसंयुक्ता वाक्यं वाक्यविशारदा ॥&lt;br&gt;&#xA;३१. अक्षय्यं सुमहद्देवि प्रवृत्तं त्वद्विनाशनम् ।&lt;br&gt;&#xA;३२. रामं दशरथो राजा यौवराज्येऽभिषेक्ष्यति ॥&lt;br&gt;&#xA;३३. अपवाह्य स दुष्टात्मा भरतं तव बन्धुषु ।&lt;br&gt;&#xA;३४. काल्ये स्थापयिता रामं राज्ये निहतकण्टके ॥&lt;br&gt;&#xA;३५. नराधिपकुले जाता महिषी त्वं महीपतेः ।&lt;br&gt;&#xA;३६. उग्रत्वं राजधर्माणां कथं देवि न बुध्यसे ॥&lt;br&gt;&#xA;३७. मन्थराया वचः श्रुत्वा शयाना सा शुभानना ।&lt;br&gt;&#xA;३८. उत्तस्थौ हर्षसम्पूर्णा चन्द्रलेखेव शारदी ॥&lt;br&gt;&#xA;३९. अतीव सा तु संहृष्टा कैकेयी विस्मयान्विता ।&lt;br&gt;&#xA;४०. एकमाभरणं तस्यै कुब्जायै प्रददौ शुभम् ॥&lt;br&gt;&#xA;४१. दत्त्वा त्वाभरणं तस्यै पुनरेवाब्रवीदिदम् ॥&lt;br&gt;&#xA;४२. इदं तु मन्थरे मह्यमाख्यासि परमं प्रियम् ।&lt;br&gt;&#xA;४३. एतन्मे प्रियमाख्यातुः किं वा भूयः करोमि ते ॥&lt;br&gt;&#xA;४४. रामे वा भरते वाहं विशेषं नोपलक्षये ।&lt;br&gt;&#xA;४५. तस्मात्तुष्टास्मि यद्राजा रामं राज्येऽभिषेक्ष्यति ॥&lt;br&gt;&#xA;४६. मन्थरात्वभ्यसूय्यैनामुत्सृज्याभरणं च तत् ।&lt;br&gt;&#xA;४७. उवाचेदं ततो वाक्यं कोपदुःखसमन्विता ॥&lt;br&gt;&#xA;४८. हर्षं किमिदमस्थाने कृतवत्यपि बालिशे ।&lt;br&gt;&#xA;४९. शोकसागरमध्यस्थमात्मानं नावबुध्यसे ॥&lt;br&gt;&#xA;५०. शोच्यामि दुर्मतित्वं ते का हि प्राज्ञा प्रहर्षयेत् ।&lt;br&gt;&#xA;५१. अरेः सपत्नीपुत्रस्य वृद्धिं मृत्योरिवागताम् ॥&lt;br&gt;&#xA;५२. भरतादेव रामस्य राज्यसाधारणाद्भयम् ।&lt;br&gt;&#xA;५३. तद्विचिन्त्य विषण्णास्मि भयं भीताद्धि जायते ॥&lt;br&gt;&#xA;५४. प्रत्यासन्नक्रमेणापि भरतस्यैव भामिनि ।&lt;br&gt;&#xA;५५. राज्यक्रमो विप्रकृष्टस्तयोस्तावत् कनीयसोः ॥&lt;br&gt;&#xA;५६. विदुषः क्षत्रचारित्रे प्राज्ञस्य प्राप्तकारिणः ।&lt;br&gt;&#xA;५७. भयात् प्रवेपे रामस्य चिन्तयन्ती तवात्मजम् ॥&lt;br&gt;&#xA;५८. सुभगा खलु कौसल्या यस्याः पुत्रोऽभिषेक्ष्यते ।&lt;br&gt;&#xA;५९. यौवराज्येन महता श्वः पुष्येण द्विजोत्तमैः ॥&lt;br&gt;&#xA;६०. प्राप्तां सुमहतीं प्रीतिं प्रतीतां तां हतद्विषम् ।&lt;br&gt;&#xA;६१. उपस्थास्यसि कौसल्यां दासीवत्त्वं कृताञ्जलिः ॥&lt;br&gt;&#xA;६२. एवं चेत्त्वं सहास्माभिस्तस्याः प्रेष्या भविष्यसि ।&lt;br&gt;&#xA;६३. पुत्रश्च तव रामस्य प्रेष्यभावं गमिष्यति ॥&lt;br&gt;&#xA;६४. हृष्टाः खलु भविष्यन्ति रामस्य परमाः स्त्रियः ।&lt;br&gt;&#xA;६५. अप्रहृष्टा भविष्यन्ति स्नुषास्ते भरतक्षये ॥&lt;br&gt;&#xA;६६. तां दृष्ट्वा परमप्रीतां ब्रुवन्तीं मन्थरां ततः ।&lt;br&gt;&#xA;६७. रामस्यैव गुणान् देवी कैकेयी प्रशशंस ह ॥&lt;br&gt;&#xA;६८. धर्मज्ञो गुरुभिर्दान्तः कृतज्ञः सत्यवाक् शुचिः ।&lt;br&gt;&#xA;६९. रामो राज्ञः सुतो ज्येष्ठो यौवराज्यमतोऽर्हति ॥&lt;br&gt;&#xA;७०. भ्रातृन् भृत्यान्श्च दीर्घायुः पितृवत् पालयिष्यति ।&lt;br&gt;&#xA;७१. कौसल्यातोऽतिरिक्तं च सोऽनुशुश्रूषते हि माम् ॥&lt;br&gt;&#xA;७२. सन्तप्यसे कथं कुब्जे श्रुत्वा रामाभिषेचनम् ॥&lt;br&gt;&#xA;७३. भरतश्चापि रामस्य ध्रुवं वर्षशतात् परम् ।&lt;br&gt;&#xA;७४. पितृपैतामहं राज्यमवाप्ता पुरुषर्षभः ॥&lt;br&gt;&#xA;७५. कैकेय्या वचनं श्रुत्वा मन्थरा भृशदुःखिता ।&lt;br&gt;&#xA;७६. दीर्घमुष्णं विनिःश्वस्य कैकेयीमिदमब्रवीत् ॥&lt;br&gt;&#xA;७७. अनर्थदर्शिनी मौर्ख्यान्नात्मानं नावबुध्यसे ।&lt;br&gt;&#xA;७८. शोकव्यसनविस्तीर्णे मज्जन्ती शोकसागरे ॥&lt;br&gt;&#xA;७९. भविता राघवो राजा राघवस्यानु यः सुतः ।&lt;br&gt;&#xA;८०. राजवंशात्तु कैकेयि भरतः परिहास्यते ॥&lt;br&gt;&#xA;८१. न हि राज्ञः सुताः सर्वे राज्ये तिष्ठन्ति भामिनि ।&lt;br&gt;&#xA;८२. स्थाप्यमानेषु सर्वेषु सुमहाननयो भवेत् ॥&lt;br&gt;&#xA;८३. तस्माज्ज्येष्ठे हि कैकेयि राज्यतन्त्राणि पार्थिवाः ।&lt;br&gt;&#xA;८४. स्थापयन्त्यनवद्याङ्गि गुणवत्स्वितरेष्वपि ॥&lt;br&gt;&#xA;८५. ध्रुवं तु भरतं रामः प्राप्य राज्यमकण्टकम् ।&lt;br&gt;&#xA;८६. देशान्तरं वा नयिता लोकान्तरमथापि वा ॥&lt;br&gt;&#xA;८७. बाल एव हि मातुल्यं भरतो नायितस्त्वया ।&lt;br&gt;&#xA;८८. सन्निकर्षाच्च सौहार्दं जायते स्थावरेष्वपि ॥&lt;br&gt;&#xA;८९. गोप्ता हि रामं सौमित्रिर्लक्ष्मणं चापि राघवः ।&lt;br&gt;&#xA;९०. अश्विनोरिव सौभ्रात्रं तयोर्लोकेषु विश्रुतम् ॥&lt;br&gt;&#xA;९१. तस्मान्न लक्ष्मणे रामः पापं किञ्चित्करिष्यति ।&lt;br&gt;&#xA;९२. रामस्तु भरते पापं कुर्यादिति न संशयः ॥&lt;br&gt;&#xA;९३. तस्माद्राजगृहादेव वनं गच्छतु ते सुतः ॥&lt;br&gt;&#xA;९४. दर्पान्निराकृता पूर्वं त्वया सौभाग्यवत्तया ।&lt;br&gt;&#xA;९५. राममाता सपत्नी ते कथं वैरं न यातयेत् ॥&lt;br&gt;&#xA;९६. एतद्धि रोचते मह्यं भृशं चापि हितं तव ।&lt;br&gt;&#xA;९७. यदि चेद्भरतो धर्मात् पित्र्यं राज्यमवाप्स्यति ॥&lt;br&gt;&#xA;९८. यदा हि रामः पृथिवीमवाप्स्यति&lt;br&gt;&#xA;९९. ध्रुवं प्रणष्टो भरतो भविष्यति ।&lt;br&gt;&#xA;१००. अतो हि सञ्चिन्तय राज्यमात्मजे&lt;br&gt;&#xA;१०१. परस्य चैवाद्य विवासकारणम् ॥&lt;br&gt;&#xA;१०२. एवमुक्ता तु कैकेयी कोपेन ज्वलितानना ।&lt;br&gt;&#xA;१०३. दीर्घमुष्णं विनिःश्वस्य मन्थरामिदमब्रवीत् ॥&lt;br&gt;&#xA;१०४. कथय त्वं ममोपायं केनोपायेन मन्थरे ।&lt;br&gt;&#xA;१०५. भरतः प्राप्नुयाद्राज्यं न तु रामः कथञ्चन ॥&lt;br&gt;&#xA;१०६. एवमुक्ता तया देव्या मन्थरा पापदर्शिनी ।&lt;br&gt;&#xA;१०७. रामार्थमुपहिंसन्ती कुब्जा वचनमब्रवीत् ॥&lt;br&gt;&#xA;१०८. किं न स्मरसि कैकेयि स्मरन्ती वा निगूहसे ।&lt;br&gt;&#xA;१०९. यदुच्यमानमात्मार्थं मत्तस्त्वं श्रोतुमिच्छसि ॥&lt;br&gt;&#xA;११०. तव दैवासुरे युद्धे सह राजर्षिभिः पतिः ।&lt;br&gt;&#xA;१११. अगच्छत्त्वामुपादाय देवराजस्य साह्यकृत् ॥&lt;br&gt;&#xA;११२. तत्राकरोन्महद्युद्धं राजा दशरथस्तदा ।&lt;br&gt;&#xA;११३. असुरैश्च महाबाहुः शस्त्रैश्च शकलीकृतः ॥&lt;br&gt;&#xA;११४. अपवाह्य त्वया देवि सङ्ग्रामान्नष्टचेतनः ।&lt;br&gt;&#xA;११५. तत्रापि विक्षितः शस्त्रैः पतिस्ते रक्षितस्त्वया ॥&lt;br&gt;&#xA;११६. तुष्टेन तेन दत्तौ ते द्वौ वरौ शुभदर्शने ।&lt;br&gt;&#xA;११७. स त्वयोक्तः पतिर्देवि यदेच्छेयं तदा वरौ ।&lt;br&gt;&#xA;११८. गृह्णीयामिति तत्तेन तथेत्युक्तं महात्मना ॥&lt;br&gt;&#xA;११९. अनभिज्ञा ह्यहं देवि त्वयैव कथिता पुरा ।&lt;br&gt;&#xA;१२०. कथैषा तव तु स्नेहान्मनसा धार्यते मया ॥&lt;br&gt;&#xA;१२१. रामाभिषेकसम्भारान्निगृह्य च निवर्तय ।&lt;br&gt;&#xA;१२२. तौ वरौ याच भर्तारं भरतस्याभिषेचनम् ॥&lt;br&gt;&#xA;१२३. प्रव्राजनं तु रामस्य त्वं वर्षाणि चतुर्दश ।&lt;br&gt;&#xA;१२४. एवं प्रव्राजितश्चैव रामोऽरामो भविष्यति ॥&lt;br&gt;&#xA;१२५. येन कालेन रामश्च वनात्प्रत्यागमिष्यति ।&lt;br&gt;&#xA;१२६. तेन कालेन पुत्रस्ते कृतमूलो भविष्यति ।&lt;br&gt;&#xA;१२७. सङ्गृहीतमनुष्यश्च सुहृद्भिः सार्धमात्मवान् ॥&lt;br&gt;&#xA;१२८. क्रोधागारं प्रविश्याद्य क्रुद्धेवाश्वपतेः सुते ।&lt;br&gt;&#xA;१२९. शेष्वानन्तर्हितायां त्वं भूमौ मलिनवासिनी ॥&lt;br&gt;&#xA;१३०. मा स्मैनं प्रत्युदीक्षेथा मा चैनमभिभाषथाः ।&lt;br&gt;&#xA;१३१. रुदन्ती चापि तं दृष्ट्वा जगत्यां शोकलालसा ॥&lt;br&gt;&#xA;१३२. दयिता त्वं सदा भर्तुरत्र मे नास्ति संशयः ।&lt;br&gt;&#xA;१३३. तव प्रियार्थं राजा हि प्राणानपि परित्यजेत् ॥&lt;br&gt;&#xA;१३४. न ह्यतिक्रमितुं शक्तस्तव वाक्यं महीपतिः ।&lt;br&gt;&#xA;१३५. मन्दस्वभावे बुद्ध्यस्व सौभाग्यबलमात्मनः ॥&lt;br&gt;&#xA;१३६. मणिमुक्तं सुवर्णानि रत्नानि विविधानि च ।&lt;br&gt;&#xA;१३७. दद्याद्दशरथो राजा मा स्म तेषु मनः कृथाः ॥&lt;br&gt;&#xA;१३८. सा हि वाक्येन कुब्जायाः किशोरीवोत्पथं गता ।&lt;br&gt;&#xA;१३९. कैकेयी विस्मयं प्राप्ता परं परमदर्शना ॥&lt;br&gt;&#xA;१४०. अनर्थमर्थरूपेण ग्राहिता सा ततस्तया ।&lt;br&gt;&#xA;१४१. हृष्टा प्रतीता कैकेयी मन्थरामिदमब्रवीत् ॥&lt;br&gt;&#xA;१४२. कुब्जे त्वां नाभिजानामि श्रेष्ठां श्रेष्ठाभिधायिनीम् ।&lt;br&gt;&#xA;१४३. पृथिव्यामसि कुब्जानामुत्तमा बुद्धिनिश्चये ॥&lt;br&gt;&#xA;१४४. त्वमेव तु ममार्थेषु नित्ययुक्ता हितैषिणी ।&lt;br&gt;&#xA;१४५. नाहं समवबुद्ध्येयं कुब्जे राज्ञश्चिकीर्षितम् ॥&lt;br&gt;&#xA;१४६. सन्ति दुस्संस्थिताः कुब्जा वक्राः परमपापिकाः ।&lt;br&gt;&#xA;१४७. त्वं पद्ममिव वातेन सन्नता प्रियदर्शना ॥&lt;br&gt;&#xA;१४८. आसन् याः शम्बरे मायाः सहस्रमसुराधिपे ।&lt;br&gt;&#xA;१४९. सर्वास्त्वयि निविष्टास्ता भूयश्चान्याः सहस्रशः ॥&lt;br&gt;&#xA;१५०. अत्र ते प्रतिमोक्ष्यामि मालां कुब्जे हिरण्मयीम् ।&lt;br&gt;&#xA;१५१. अभिषिक्ते च भरते राघवे च वनं गते ।&lt;br&gt;&#xA;१५२. कारयिष्यामि ते कुब्जे शुभान्याभरणानि च ।&lt;br&gt;&#xA;१५३. परिधाय शुभे वस्त्रे देवतेव चरिष्यसि ॥&lt;br&gt;&#xA;१५४. तवापि कुब्जाः कुब्जायाः सर्वाभरणभूषिताः ।&lt;br&gt;&#xA;१५५. पादौ परिचरिष्यन्ति यथैव त्वं सदा मम ॥&lt;br&gt;&#xA;१५६. इति प्रशस्यमाना सा कैकेयीमिदमब्रवीत् ।&lt;br&gt;&#xA;१५७. गतोदके सेतुबन्धो न कल्याणि विधीयते ।&lt;br&gt;&#xA;१५८. उत्तिष्ठ कुरु कल्याणि राजानमनुदर्शय ॥&lt;br&gt;&#xA;१५९. तथा प्रोत्साहिता देवी गत्वा मन्थरया सह ।&lt;br&gt;&#xA;१६०. क्रोधागारं विशालाक्षी मन्थरामिदमब्रवीत् ॥&lt;br&gt;&#xA;१६१. अहं हि नैवास्तरणानि वा स्रजो&lt;br&gt;&#xA;१६२. न चन्दनं नाञ्जनपानभोजनम् ।&lt;br&gt;&#xA;१६३. न किञ्चिदिच्छामि न चेह जीवितं&lt;br&gt;&#xA;१६४. न चेदितो गच्छति राघवो वनम् ॥&lt;br&gt;&#xA;१६५. अथैतदुक्त्वा वचनं सुदारुणम्&lt;br&gt;&#xA;१६६. निधाय सर्वाभरणानि भामिनी ।&lt;br&gt;&#xA;१६७. असंवृतामास्तरणेन मेदिनीम्&lt;br&gt;&#xA;१६८. तदाधिशिष्ये पतितेव किन्नरी ॥&lt;br&gt;&#xA;१६९. उदीर्णसंरम्भतमोवृतानना&lt;br&gt;&#xA;१७०. तथावमुक्तोत्तममाल्यभूषणा ।&lt;br&gt;&#xA;१७१. नरेन्द्रपत्नी विमला बभूव सा&lt;br&gt;&#xA;१७२. तमोवृता द्यौरिव मग्नतारका ॥&lt;br&gt;&#xA;१७३. आज्ञाप्य तु महाराजो राघवस्याभिषेचनम् ।&lt;br&gt;&#xA;१७४. उपस्थानमनुज्ञाप्य प्रविवेश निवेशनम् ॥&lt;br&gt;&#xA;१७५. अद्य रामाभिषेको वै प्रसिद्ध इति जज्ञिवान् ।&lt;br&gt;&#xA;१७६. प्रियार्हां प्रियमाख्यातुं विवेशान्तःपुरं वशी ॥&lt;br&gt;&#xA;१७७. तत् प्रविश्य महाराजः स्वमन्तःपुरमृद्धिमत् ।&lt;br&gt;&#xA;१७८. न ददर्श प्रियां राजा कैकेयीं शयनोत्तमे ॥&lt;br&gt;&#xA;१७९. स कामबलसंयुक्तो रत्यर्थं मनुजाधिपः ।&lt;br&gt;&#xA;१८०. अपश्यन् दयितां भार्यां पप्रच्छ विषसाद च ॥&lt;br&gt;&#xA;१८१. न हि तस्य पुरा देवी तां वेलामत्यवर्तत ।&lt;br&gt;&#xA;१८२. न च राजा गृहं शून्यं प्रविवेश कदाचन ॥&lt;br&gt;&#xA;१८३. ततो गृहगतो राजा कैकेयीं पर्यपृच्छत ।&lt;br&gt;&#xA;१८४. यथापुरमविज्ञाय स्वार्थलिप्सुमपण्डिताम् ॥&lt;br&gt;&#xA;१८५. प्रतिहारी त्वथोवाच संत्रस्ता सुकृताञ्जलिः ।&lt;br&gt;&#xA;१८६. देव देवी भृशं क्रुद्धा क्रोधागारमभिद्रुता ॥&lt;br&gt;&#xA;१८७. प्रतिहार्या वचः श्रुत्वा राजा परमदुर्मनाः ।&lt;br&gt;&#xA;१८८. विषसाद पुनर्भूयो लुलितव्याकुलेन्द्रियः ॥&lt;br&gt;&#xA;१८९. स वृद्धस्तरुणीं भार्यां प्राणेभ्योऽपि गरीयसीम् ।&lt;br&gt;&#xA;१९०. अपापः पापसङ्कल्पां ददर्श धरणीतले ॥&lt;br&gt;&#xA;१९१. लतामिव विनिष्कृत्तां स्नेहात् परिममर्श ताम् ॥&lt;br&gt;&#xA;१९२. परिमृश्य च पाणिभ्यामभिसन्त्रस्तचेतनः ।&lt;br&gt;&#xA;१९३. कामी कमलपत्राक्षीमुवाच वनितामिदम् ॥&lt;br&gt;&#xA;१९४. देवि केनाभिशप्तासि केन वासि विमानिता ।&lt;br&gt;&#xA;१९५. यदिदं ममदुःखाय शेषे कल्याणि पांसुषु ॥&lt;br&gt;&#xA;१९६. सन्ति ते कुशला वैद्यास्त्वभितुष्टाश्च सर्वशः ।&lt;br&gt;&#xA;१९७. सुखितां त्वां करिष्यन्ति व्याधिमाचक्ष्व भामिनि ॥&lt;br&gt;&#xA;१९८. मा रोदीर्मा च कार्षीस्त्वं देवि सम्परिशोषणम् ।&lt;br&gt;&#xA;१९९. कः प्रियं लभतामद्य को वा सुमहदप्रियम् ॥&lt;br&gt;&#xA;२००. अवध्यो वध्यतां को वा को वा वध्यो विमुच्यताम् ।&lt;br&gt;&#xA;२०१. दरिद्रः को भवत्वाढ्यो द्रव्यवान् वाप्यकिञ्चनः ॥&lt;br&gt;&#xA;२०२. अहं चैव मदीयाश्च सर्वे तव वशानुगाः ।&lt;br&gt;&#xA;२०३. करिष्यामि तव प्रीतिं सुकृतेनापि ते शपे ॥&lt;br&gt;&#xA;२०४. किमायासेन ते भीरु उत्तिष्ठोत्तिष्ठ शोभने ।&lt;br&gt;&#xA;२०५. तत्त्वं मे ब्रूहि कैकेयि यतस्ते भयमागतम् ॥&lt;br&gt;&#xA;२०६. तत्ते व्यपनयिष्यामि नीहारमिव रश्मिवान् ॥&lt;br&gt;&#xA;२०७. तथोक्ता सा समाश्वस्ता वक्तुकामा तदप्रियम् ।&lt;br&gt;&#xA;२०८. परिपीडयितुं भूयो भर्त्तारमुपचक्रमे ॥&lt;br&gt;&#xA;२०९. तं मन्मथशरैर्विद्धं कामवेगवशानुगम् ।&lt;br&gt;&#xA;२१०. उवाच पृथिवीपालं कैकेयी दारुणं वचः ॥&lt;br&gt;&#xA;२११. नास्मि विप्रकृता देव केनचिन्नावमानिता ।&lt;br&gt;&#xA;२१२. अभिप्रायस्तु मे कश्चित्तमिच्छामि त्वया कृतम् ॥&lt;br&gt;&#xA;२१३. प्रतिज्ञां प्रतिजानीष्व यदि त्वं कर्तुमिच्छसि ।&lt;br&gt;&#xA;२१४. अथ तद्व्याहरिष्यामि यदभिप्रार्थितं मया ॥&lt;br&gt;&#xA;२१५. तामुवाच महातेजाः कैकेयीमीषदुत्स्मितः ।&lt;br&gt;&#xA;२१६. कामी हस्तेन सङ्गृह्य मूर्द्धजेषु शुचिस्मिताम् ॥&lt;br&gt;&#xA;२१७. अवलिप्ते न जानासि त्वत्तः प्रियतमा मम ।&lt;br&gt;&#xA;२१८. मनुजो मनुजव्याघ्राद्रामादन्यो न विद्यते ॥&lt;br&gt;&#xA;२१९. तेनाजय्येन मुख्येन राघवेण महात्मना ।&lt;br&gt;&#xA;२२०. यं मुहूर्तमपश्यन्स्तु न जीवेयमहं ध्रुवम् ।&lt;br&gt;&#xA;२२१. आत्मना वात्मजैश्चान्यैर्वृणे यं मनुजर्षभम् ।&lt;br&gt;&#xA;२२२. तेन रामेण कैकेयि शपे ते वचनक्रियाम् ॥&lt;br&gt;&#xA;२२३. तेन वाक्येन संहृष्टा तमभिप्रायमागतम् ।&lt;br&gt;&#xA;२२४. निर्माध्यस्थाच्च हर्षाच्च बभाषे दुःसहं वचः ॥&lt;br&gt;&#xA;२२५. यथा क्रमेण शपसि वरं मम ददासि च ।&lt;br&gt;&#xA;२२६. तच्छृण्वन्तु त्रयस्त्रिंशद्देवाः साग्निपुरोगमाः ॥&lt;br&gt;&#xA;२२७. सत्यसन्धो महातेजा धर्मज्ञः सुसमाहितः ।&lt;br&gt;&#xA;२२८. वरं मम ददात्येष तन्मे शृण्वन्तु देवताः ॥&lt;br&gt;&#xA;२२९. स्मर राजन् पुरावृत्तं तस्मिन् दैवासुरे रणे ।&lt;br&gt;&#xA;२३०. तत्र चापि मया देव यत्त्वं समभिरक्षितः ।&lt;br&gt;&#xA;२३१. जाग्रत्या यतमानायास्ततो मे प्राददा वरौ ॥&lt;br&gt;&#xA;२३२. तौ तु दत्तौ वरौ देव निक्षेपौ मृगयाम्यहम् ॥&lt;br&gt;&#xA;२३३. अभिषेकसमारम्भो राघवस्योपकल्पितः ।&lt;br&gt;&#xA;२३४. अनेनैवाभिषेकेन भरतो मेऽभिषिच्यताम् ॥&lt;br&gt;&#xA;२३५. नवपञ्च च वर्षाणि दण्डकारण्यमाश्रितः ।&lt;br&gt;&#xA;२३६. चीराजिनजटाधारी रामो भवतु तापसः ॥&lt;br&gt;&#xA;२३७. एष मे परमः कामो दत्तमेव वरं वृणे ।&lt;br&gt;&#xA;२३८. अद्य चैव हि पश्येयं प्रयान्तं राघवं वनम् ॥&lt;br&gt;&#xA;२३९. ततः श्रुत्वा महाराजः कैकेय्या दारुणं वचः ।&lt;br&gt;&#xA;२४०. चिन्तामभिसमापेदे मुहूर्त्तं प्रतताप च ॥&lt;br&gt;&#xA;२४१. किं नु मे यदि वा स्वप्नश्चित्तमोहोऽपि वा मम ।&lt;br&gt;&#xA;२४२. अनुभूतोपसर्गो वा मनसो वाप्युपद्रवः ।&lt;br&gt;&#xA;२४३. इति सञ्चिन्त्य तद्राजा नाभ्यगच्छत्तदा सुखम् ॥&lt;br&gt;&#xA;२४४. मण्डले पन्नगो रुद्धो मन्त्रैरिव महाविषः ।&lt;br&gt;&#xA;२४५. अहो धिगिति सामर्षो वाचमुक्त्वा नराधिपः ।&lt;br&gt;&#xA;२४६. मोहमापेदिवान् भूयः शोकोपहतचेतनः ॥&lt;br&gt;&#xA;२४७. चिरेण तु नृपः सञ्ज्ञां प्रतिलभ्य सुदुःखितः ।&lt;br&gt;&#xA;२४८. कैकेयीमब्रवीत् क्रुद्धः प्रदहन्निव चक्षुषा ॥&lt;br&gt;&#xA;२४९. नृशंसे दुष्टचारित्रे कुलस्यास्य विनाशिनि ।&lt;br&gt;&#xA;२५०. किं कृतं तव रामेण पापे पापं मयापि वा ॥&lt;br&gt;&#xA;२५१. यदा ते जननीतुल्यां वृत्तिं वहति राघवः ।&lt;br&gt;&#xA;२५२. तस्यैव त्वमनर्थाय किं निमित्तमिहोद्यता ॥&lt;br&gt;&#xA;२५३. ननु ते राघवस्तुल्यो भरतेन महात्मना ।&lt;br&gt;&#xA;२५४. बहुशो हि सुबाले त्वं कथाः कथयसे मम ॥&lt;br&gt;&#xA;२५५. तस्य धर्मात्मनो देवि वने वासं यशस्विनः ।&lt;br&gt;&#xA;२५६. कथं रोचयसे भीरु नववर्षाणि पञ्च च ॥&lt;br&gt;&#xA;२५७. रामो हि भरताद्भूयस्तव शुश्रूषते सदा ।&lt;br&gt;&#xA;२५८. विशेषं त्वयि तस्मात्तु भरतस्य न लक्षये ॥&lt;br&gt;&#xA;२५९. सत्येन लोकान् जयति दीनान् दानेन राघवः ।&lt;br&gt;&#xA;२६०. गुरून् शुश्रूषया वीरो धनुषा युधि शात्रवान् ॥&lt;br&gt;&#xA;२६१. सत्यं दानं तपस्त्यागो मित्रता शौचमार्जवम् ।&lt;br&gt;&#xA;२६२. विद्या च गुरुशुश्रूषा ध्रुवाण्येतानि राघवे ॥&lt;br&gt;&#xA;२६३. तस्मिन्नार्जवसम्पन्ने देवि देवोपमे कथम् ।&lt;br&gt;&#xA;२६४. पापमाशंससे पापे महर्षिसमतेजसि ॥&lt;br&gt;&#xA;२६५. जीवलोको यथा सर्वो रामस्याह गुणस्तवम् ।&lt;br&gt;&#xA;२६६. अपराधं कमुद्दिश्य त्यक्षामीष्टमहं सुतम् ॥&lt;br&gt;&#xA;२६७. कौसल्यां वा सुमित्रां वा त्यजेयमपि वा श्रियम् ।&lt;br&gt;&#xA;२६८. जीवितं वात्मनो रामं न त्वेव पितृवत्सलम् ॥&lt;br&gt;&#xA;२६९. तिष्ठेल्लोको विना सूर्यं सस्यं वा सलिलं विना ।&lt;br&gt;&#xA;२७०. न तु रामं विना देहे तिष्ठेत्तु मम जीवितम् ॥&lt;br&gt;&#xA;२७१. तदलं त्यज्यतामेष निश्चयः पापनिश्चये ।&lt;br&gt;&#xA;२७२. अपि ते चरणौ मूर्ध्ना स्पृशाम्येष प्रसीद मे ॥&lt;br&gt;&#xA;२७३. इति दुःखाभिसन्तप्तं विलपन्तमचेतनम् ।&lt;br&gt;&#xA;२७४. घूर्णमानं महाराजं शोकेन समभिप्लुतम् ।&lt;br&gt;&#xA;२७५. पारं शोकार्णवस्याशु प्रार्थयन्तं पुनः पुनः ।&lt;br&gt;&#xA;२७६. प्रत्युवाचाथ कैकेयी रौद्रा रौद्रतरं वचः ॥&lt;br&gt;&#xA;२७७. यदि दत्त्वा वरौ राजन् पुनः प्रत्यनुतप्यसे ।&lt;br&gt;&#xA;२७८. धार्मिकत्त्वं कथं वीर पृथिव्यां कथयिष्यसि ॥&lt;br&gt;&#xA;२७९. यस्याः प्रसादे जीवामि या च मामभ्यपालयत् ।&lt;br&gt;&#xA;२८०. तस्याः कृता मया मिथ्या कैकेय्या इति वक्ष्यसि ॥&lt;br&gt;&#xA;२८१. शैब्यः श्येनकपोतीये स्वमांसं पक्षिणे ददौ ।&lt;br&gt;&#xA;२८२. अलर्कश्चक्षुषी दत्त्वा जगाम गतिमुत्तमाम् ॥&lt;br&gt;&#xA;२८३. स त्वं धर्मं परित्यज्य रामं राज्येऽभिषिच्य च ।&lt;br&gt;&#xA;२८४. सह कौसल्यया नित्यं रन्तुमिच्छसि दुर्मते ॥&lt;br&gt;&#xA;२८५. भवत्वधर्मो धर्मो वा सत्यं वा यदि वानृतम् ।&lt;br&gt;&#xA;२८६. यत्त्वया संश्रुतं मह्यं तस्य नास्ति व्यतिक्रमः ॥&lt;br&gt;&#xA;२८७. अहं हि विषमद्यैव पीत्वा बहु तवाग्रतः ।&lt;br&gt;&#xA;२८८. पश्यतस्ते मरिष्यामि रामो यद्यभिषिच्यते ॥&lt;br&gt;&#xA;२८९. एकाहमपि पश्येयं यद्यहं राममातरम् ।&lt;br&gt;&#xA;२९०. अञ्जलिं प्रतिगृह्णन्तीं श्रेयो ननु मृतिर्मम ॥&lt;br&gt;&#xA;२९१. भरतेनात्मना चाहं शपे ते मनुजाधिप ।&lt;br&gt;&#xA;२९२. यथा नान्येन तुष्येयं ऋते राम विवासनात् ॥&lt;br&gt;&#xA;२९३. एतावदुक्त्वा वचनं कैकेयी विरराम ह ।&lt;br&gt;&#xA;२९४. विलपन्तं च राजानं न प्रतिव्याजहार सा ॥&lt;br&gt;&#xA;२९५. श्रुत्वा च राजा कैकेय्या वृतं परमशोभनम् ।&lt;br&gt;&#xA;२९६. ध्यात्वा रामेति निःश्वस्य छिन्नस्तरुरिवापतत् ॥&lt;br&gt;&#xA;२९७. नष्टचित्तो यथोन्मत्तो विपरीतो यथातुरः ।&lt;br&gt;&#xA;२९८. हृततेजा यथा सर्पो बभूव जगतीपतिः ॥&lt;br&gt;&#xA;२९९. दीनया तु गिरा राजा इति होवाच कैकयीम् ॥&lt;br&gt;&#xA;३००. यदि भर्तुः प्रियं कार्यं लोकस्य भरतस्य च ।&lt;br&gt;&#xA;३०१. विरमैतेन भावेन त्वमेतेनानृतेन वा ॥&lt;br&gt;&#xA;३०२. न कथञ्चिदृते रामाद् भरतो राज्यमावसेत् ।&lt;br&gt;&#xA;३०३. रामादपि हि तं मन्ये धर्मतो बलवत्तरम् ॥&lt;br&gt;&#xA;३०४. यदा तु बहवो वृद्धा गुणवन्तो बहुश्रुताः ।&lt;br&gt;&#xA;३०५. परिप्रक्ष्यन्ति काकुत्स्थं वक्ष्यामि किमहं तदा ॥&lt;br&gt;&#xA;३०६. अनार्य इति मामार्याः पुत्रविक्रायिकं ध्रुवम् ।&lt;br&gt;&#xA;३०७. धिक्करिष्यन्ति रथ्यासु सुरापं ब्राह्मणं यथा ॥&lt;br&gt;&#xA;३०८. बालिशो बत कामात्मा राजा दशरथो भृशम् ।&lt;br&gt;&#xA;३०९. स्त्रीकृते यः प्रियं पुत्रं वनं प्रस्थापयिष्यति ॥&lt;br&gt;&#xA;३१०. नालं द्वितीयं वचनं पुत्रो मां प्रतिभाषितुम् ।&lt;br&gt;&#xA;३११. स वनं प्रव्रजेत्युक्तो बाढमित्येव वक्ष्यति ॥&lt;br&gt;&#xA;३१२. प्रतिकूलं प्रियं मे स्यान्न तु वत्सः करिष्यति ॥&lt;br&gt;&#xA;३१३. किं मां वक्ष्यति कौसल्या राघवे वनमास्थिते ।&lt;br&gt;&#xA;३१४. किञ्चैनां प्रतिवक्ष्यामि कृत्वा विप्रियमीदृशम् ॥&lt;br&gt;&#xA;३१५. यदा यदा हि कौसल्या दासीवच्च सखीव च ।&lt;br&gt;&#xA;३१६. भार्यावद् भगिनीवच्च मातृवच्चोपतिष्ठति ।&lt;br&gt;&#xA;३१७. सततं प्रियकामा मे प्रियपुत्रा प्रियंवदा ।&lt;br&gt;&#xA;३१८. न मया सत्कृता देवी सत्कारार्हा कृते तव ॥&lt;br&gt;&#xA;३१९. इदानीं तत्तपति मां यन्मया सुकृतं त्वयि ।&lt;br&gt;&#xA;३२०. अपथ्यव्यञ्जनोपेतं भुक्तमन्नमिवातुरम् ॥&lt;br&gt;&#xA;३२१. अनृतैर्बहु मां सान्त्वैः सान्त्वयन्ती स्म भाषसे ।&lt;br&gt;&#xA;३२२. गीतशब्देन संरुद्ध्य लुब्धो मृगमिवावधीः ॥&lt;br&gt;&#xA;३२३. रममाणस्त्वया सार्धं मृत्युं त्वां नाभिलक्षये ।&lt;br&gt;&#xA;३२४. बालो रहसि हस्तेन कृष्णसर्पमिवास्पृशम् ॥&lt;br&gt;&#xA;३२५. राघवे हि वनं प्राप्ते सर्वलोकस्य धिक्कृतम् ।&lt;br&gt;&#xA;३२६. मृत्युरक्षमणीयं मां नयिष्यति यमक्षयम् ॥&lt;br&gt;&#xA;३२७. प्रियं चेद्भरतस्यैतद्रामप्रव्राजनं भवेत् ।&lt;br&gt;&#xA;३२८. मा स्म मे भरतः कार्षीत् प्रेतकृत्यं गतायुषः ॥&lt;br&gt;&#xA;३२९. मृते मयि गते रामे वनं पुरुषपुङ्गवे ।&lt;br&gt;&#xA;३३०. सेदानीं विधवा राज्यं सपुत्रा कारयिष्यसि ॥&lt;br&gt;&#xA;३३१. कथं रथैर्विभुर्यात्वा गजाश्वैश्च मुहुर्मुहुः ।&lt;br&gt;&#xA;३३२. पद्भ्यां रामो महारण्ये वत्सो मे विचरिष्यति ॥&lt;br&gt;&#xA;३३३. महार्हवस्त्रसंवीतो भूत्वा चिरसुखोषितः ।&lt;br&gt;&#xA;३३४. काषायपरिधानस्तु कथं भूमौ निवत्स्यति ॥&lt;br&gt;&#xA;३३५. कस्यैतद्दारुणं वाक्यमेवं विधमचिन्तितम् ।&lt;br&gt;&#xA;३३६. रामस्यारण्यगमनं भरतस्याभिषेचनम् ॥&lt;br&gt;&#xA;३३७. परित्यजेयुः पितरो नु पुत्रान्&lt;br&gt;&#xA;३३८. भार्याः पतीन्श्चापि कृतानुरागाः ।&lt;br&gt;&#xA;३३९. कृत्स्नं हि सर्वं कुपितं जगत् स्यात्&lt;br&gt;&#xA;३४०. दृष्ट्वैव रामं व्यसने निमग्नम् ॥&lt;br&gt;&#xA;३४१. प्रताम्य वा प्रज्वल वा प्रणश्य वा&lt;br&gt;&#xA;३४२. सहस्रशो वा स्फुटिता महीं व्रज ।&lt;br&gt;&#xA;३४३. न ते करिष्यामि वचः सुदारुणम्&lt;br&gt;&#xA;३४४. ममाहितं केकयराजपांसनि ॥&lt;br&gt;&#xA;३४५. अतदर्हं महाराजं शयानमतथोचितम् ।&lt;br&gt;&#xA;३४६. अनर्थरूपासिद्धार्था ह्यभीता भयदर्शिनी ।&lt;br&gt;&#xA;३४७. पुनराकारयामास तमेव वरमङ्गना ॥&lt;br&gt;&#xA;३४८. त्वं कत्थसे महाराज सत्यवादी दृढव्रतः ।&lt;br&gt;&#xA;३४९. मम चेमं वरं कस्माद् विधारयितुमिच्छसि ॥&lt;br&gt;&#xA;३५०. एवमुक्तस्तु कैकेय्या राजा दशरथस्तदा ।&lt;br&gt;&#xA;३५१. प्रत्युवाच ततः क्रुद्धो मुहूर्तं विह्वलन्निव ॥&lt;br&gt;&#xA;३५२. यदि दुःखमकृत्वाद्य मम सङ्क्रमणं भवेत् ।&lt;br&gt;&#xA;३५३. अदुःखार्हस्य रामस्य ततः सुखमवाप्नुयाम् ॥&lt;br&gt;&#xA;३५४. नृशंसे पापसङ्कल्पे रामं सत्यपराक्रमम् ।&lt;br&gt;&#xA;३५५. किं विप्रियेण कैकेयि प्रियं योजयसे मम ॥&lt;br&gt;&#xA;३५६. तथा विलपतस्तस्य परिभ्रमितचेतसः ।&lt;br&gt;&#xA;३५७. अस्तमभ्यागमत् सूर्यो रजनी चाभ्यवर्तत ॥&lt;br&gt;&#xA;३५८. तथैवोष्णं विनिःश्वस्य वृद्धो दशरथो नृपः ।&lt;br&gt;&#xA;३५९. विललापार्तवद्दुःखं गगनासक्तलोचनः ॥&lt;br&gt;&#xA;३६०. न प्रभातं त्वयेच्छामि निशे नक्षत्रभूषणे ।&lt;br&gt;&#xA;३६१. क्रियतां मे दया भद्रे मयायं रचितोऽञ्जलिः ॥&lt;br&gt;&#xA;३६२. एवमुक्त्वा ततो राजा कैकेयीं संयताञ्जलिः ।&lt;br&gt;&#xA;३६३. प्रसादयामास पुनः कैकेयीं चेदमब्रवीत् ॥&lt;br&gt;&#xA;३६४. साधुवृत्तस्य दीनस्य त्वद्गतस्य गतायुषः ।&lt;br&gt;&#xA;३६५. प्रसादः क्रियतां देवि भद्रे राज्ञो विशेषतः ॥&lt;br&gt;&#xA;३६६. प्रसीद देवि रामो मे त्वद्दत्तं राज्यमव्ययम् ।&lt;br&gt;&#xA;३६७. लभतामसितापाङ्गे यशः परमवाप्नुहि ॥&lt;br&gt;&#xA;३६८. मम रामस्य लोकस्य गुरूणां भरतस्य च ।&lt;br&gt;&#xA;३६९. प्रियमेतद् गुरुश्रोणि कुरु चारुमुखेक्षणे ॥&lt;br&gt;&#xA;३७०. विशुद्धभावस्य हि दुष्टभावा&lt;br&gt;&#xA;३७१. ताम्रेक्षणस्याश्रुकलस्य राज्ञः ।&lt;br&gt;&#xA;३७२. श्रुत्वा विचित्रं करुणं विलापम्&lt;br&gt;&#xA;३७३. भर्तुर्नृशंसा न चकार वाक्यम् ॥&lt;br&gt;&#xA;३७४. पुत्रशोकार्दितं पापा विसञ्ज्ञं पतितं भुवि ।&lt;br&gt;&#xA;३७५. विवेष्टमानमुद्वीक्ष्य सैक्ष्वाकमिदमब्रवीत् ॥&lt;br&gt;&#xA;३७६. सत्यं समनुवर्तस्व यदि धर्मे धृता मतिः ।&lt;br&gt;&#xA;३७७. स वरः सफलो मेऽस्तु वरदो ह्यसि सत्तम ।&lt;br&gt;&#xA;३७८. प्रव्राजय सुतं रामं त्रिः खलु त्वां ब्रवीम्यहम् ॥&lt;br&gt;&#xA;३७९. समयं च ममाद्येमं यदि त्वं न करिष्यसि ।&lt;br&gt;&#xA;३८०. अग्रतस्ते परित्यक्ता परित्यक्षामि जीवितम् ॥&lt;br&gt;&#xA;३८१. एवं प्रचोदितो राजा कैकेय्या निर्विशङ्कया ।&lt;br&gt;&#xA;३८२. कृच्छ्राद्धैर्येण संस्तभ्य कैकेयीमिदमब्रवीत् ॥&lt;br&gt;&#xA;३८३. यस्ते मन्त्रकृतः पाणिरग्नौ पापे मया धृतः ।&lt;br&gt;&#xA;३८४. तं त्यजामि स्वजं चैव तव पुत्रं सह त्वया ॥&lt;br&gt;&#xA;३८५. रामः कारयितव्यो मे मृतस्य सलिलक्रियाम् ।&lt;br&gt;&#xA;३८६. त्वया सपुत्रया नैव कर्त्तव्या सलिलक्रिया ॥&lt;br&gt;&#xA;३८७. तां तथा ब्रुवतस्तस्य भूमिपस्य महात्मनः ।&lt;br&gt;&#xA;३८८. प्रभाता शर्वरी पुण्या चन्द्रनक्षत्रशालिनी ॥&lt;br&gt;&#xA;३८९. ततः पापसमाचारा कैकेयी पार्थिवं पुनः ।&lt;br&gt;&#xA;३९०. उवाच परुषं वाक्यं वाक्यज्ञा रोषमूर्च्छिता ॥&lt;br&gt;&#xA;३९१. किमिदं भाषसे राजन् वाक्यं गररुजोपमम् ।&lt;br&gt;&#xA;३९२. आनाययितुमक्लिष्टं पुत्रं राममिहार्हसि ॥&lt;br&gt;&#xA;३९३. स्थाप्य राज्ये मम सुतं कृत्वा रामं वनेचरम् ।&lt;br&gt;&#xA;३९४. निस्सपत्नां च मां कृत्वा कृतकृत्यो भविष्यसि ॥&lt;br&gt;&#xA;३९५. स तुन्न इव तीक्ष्णेन प्रतोदेन हयोत्तमः ।&lt;br&gt;&#xA;३९६. राजा प्रचोदितोऽभीक्ष्णं कैकेयीमिदमब्रवीत् ॥&lt;br&gt;&#xA;३९७. धर्मबन्धेन बद्धोऽस्मि नष्टा च मम चेतना ।&lt;br&gt;&#xA;३९८. ज्येष्ठं पुत्रं प्रियं रामं द्रष्टुमिच्छामि धार्मिकम् ॥&lt;/p&gt;</description>
    </item>
    <item>
      <title>०३ ०३ सत्यव्रतः रामः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/03_satyavrataH_rAmaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/03_satyavrataH_rAmaH/</guid>
      <description>&lt;p&gt;१. ततः प्रभातां रजनीमुदिते च दिवाकरे ।&lt;br&gt;&#xA;२. पुण्ये नक्षत्रयोगे च मुहूर्त्ते च समाहिते ।&lt;br&gt;&#xA;३. वसिष्ठो गुणसम्पन्नः शिष्यैः परिवृतस्तदा ।&lt;br&gt;&#xA;४. उपगृह्याशु सम्भारान् प्रविवेश पुरोत्तमम् ॥&lt;br&gt;&#xA;५. पौरजानपदाकीर्णं ब्राह्मणैरुपशोभितम् ।&lt;br&gt;&#xA;६. ददर्शान्तःपुरं श्रेष्ठं नानाद्विजगणायुतम् ॥&lt;br&gt;&#xA;७. स त्वपश्यद् विनिष्क्रान्तं सुमन्त्रं नाम सारथिम् ।&lt;br&gt;&#xA;८. द्वारे तु राजसिंहस्य सचिवं प्रियदर्शनम् ॥&lt;br&gt;&#xA;९. तमुवाच महातेजाः सूतपुत्रं विशारदम् ।&lt;br&gt;&#xA;१०. वसिष्ठः क्षिप्रमाचक्ष्व नृपतेर्मामिहागतम् ॥&lt;br&gt;&#xA;११. त्वरयस्व महाराजं यथा समुदितेऽहनि ।&lt;br&gt;&#xA;१२. पुण्ये नक्षत्रयोगे च रामो राज्यमवाप्नुयात् ॥&lt;br&gt;&#xA;१३. इति तस्य वचः श्रुत्वा सूतपुत्रो महात्मनः ।&lt;br&gt;&#xA;१४. स्तुवन्नृपतिशार्दूलं प्रविवेश निवेशनम् ॥&lt;br&gt;&#xA;१५. ततः सूतो यथाकालं पार्थिवस्य निवेशने ।&lt;br&gt;&#xA;१६. सुमन्त्रः प्राञ्जलिर्भूत्वा तुष्टाव जगतीपतिम् ॥&lt;br&gt;&#xA;१७. वेदाः सहाङ्गविद्याश्च यथा ह्यात्मभुवं विभुम् ।&lt;br&gt;&#xA;१८. ब्रह्माणं बोधयन्त्यद्य तथा त्वां बोधयाम्यहम् ॥&lt;br&gt;&#xA;१९. गता भगवती रात्रिः कृतं कृत्यमिदं तव ।&lt;br&gt;&#xA;२०. बुद्ध्यस्व नृपशार्दूल कुरु कार्यमनन्तरम् ॥&lt;br&gt;&#xA;२१. स्वयं वसिष्ठो भगवान् ब्राह्मणैः सह तिष्ठति ।&lt;br&gt;&#xA;२२. क्षिप्रमाज्ञाप्यतां राजन् राघवस्याभिषेचनम् ॥&lt;br&gt;&#xA;२३. इति तस्य वचः श्रुत्वा सान्त्वपूर्वमिवार्थवत् ।&lt;br&gt;&#xA;२४. अभ्यकीर्यत शोकेन भूय एव महीपतिः ॥&lt;br&gt;&#xA;२५. ततः स राजा तं सूतं सन्नहर्षः सुतं प्रति ।&lt;br&gt;&#xA;२६. शोकरक्तेक्षणः श्रीमान् उद्वीक्ष्योवाच धार्मिकः ॥&lt;br&gt;&#xA;२७. वाक्यैस्तु खलु मर्माणि मम भूयो निकृन्तसि ॥&lt;br&gt;&#xA;२८. सुमन्त्रः करुणं श्रुत्वा दृष्ट्वा दीनं च पार्थिवम् ।&lt;br&gt;&#xA;२९. प्रगृहीताञ्जलिः किञ्चित्तस्माद्देशादपाक्रमत् ॥&lt;br&gt;&#xA;३०. यदा वक्तुं स्वयं दैन्यान्न शशाक महीपतिः ।&lt;br&gt;&#xA;३१. तदा सुमन्त्रं मन्त्रज्ञा कैकेयी प्रत्युवाच ह ॥&lt;br&gt;&#xA;३२. सुमन्त्र राजा रजनीं रामहर्षसमुत्सुकः ।&lt;br&gt;&#xA;३३. प्रजागरपरिश्रान्तो निद्राया वशमेयिवान् ॥&lt;br&gt;&#xA;३४. तद्गच्छ त्वरितं सूत राजपुत्रं यशस्विनम् ।&lt;br&gt;&#xA;३५. राममानय भद्रं ते नात्र कार्या विचारणा ॥&lt;br&gt;&#xA;३६. स मन्यमानः कल्याणं हृदयेन ननन्द च ।&lt;br&gt;&#xA;३७. निर्जगाम च सम्प्रीत्या त्वरितो राजशासनात् ॥&lt;br&gt;&#xA;३८. सागरह्रदसङ्काशात् सुमन्त्रोऽन्तःपुराच्छुभात् ।&lt;br&gt;&#xA;३९. निष्क्रम्य जनसम्बाधं ददर्श द्वारमग्रतः ॥&lt;br&gt;&#xA;४०. अमात्या बलमुख्याश्च मुख्या ये निगमस्य च ।&lt;br&gt;&#xA;४१. राघवस्याभिषेकार्थे प्रीयमाणास्तु सङ्गताः ॥&lt;br&gt;&#xA;४२. ते राजवचनात्तत्र समवेता महीपतिम् ।&lt;br&gt;&#xA;४३. अपश्यन्तोऽब्रुवन् को नु राज्ञो नः प्रतिवेदयेत् ॥&lt;br&gt;&#xA;४४. न पश्यामश्च राजानमुदितश्च दिवाकरः ।&lt;br&gt;&#xA;४५. यौवराज्याभिषेकश्च सज्जो रामस्य धीमतः ॥&lt;br&gt;&#xA;४६. इति तेषु ब्रुवाणेषु सार्वभौमान् महीपतीन् ।&lt;br&gt;&#xA;४७. अब्रवीत्तानिदं सर्वान् सुमन्त्रो राजसत्कृतः ॥&lt;br&gt;&#xA;४८. रामं राज्ञो नियोगेन त्वरया प्रस्थितोऽस्म्यहम् ।&lt;br&gt;&#xA;४९. पूज्या राज्ञो भवन्तस्तु रामस्य च विशेषतः ॥&lt;br&gt;&#xA;५०. अयं पृच्छामि वचनात् सुखमायुष्मतामहम् ।&lt;br&gt;&#xA;५१. राज्ञः सम्प्रतिबुद्धस्य यच्चागमनकारणम् ॥&lt;br&gt;&#xA;५२. इत्युक्त्वान्तःपुरद्वारमाजगाम पुराणवित् ।&lt;br&gt;&#xA;५३. सदासक्तं च तद्वेश्म सुमन्त्रः प्रविवेश ह ॥&lt;br&gt;&#xA;५४. तुष्टावास्य तदा वंशं प्रविश्य स विशाम्पतेः ।&lt;br&gt;&#xA;५५. शयनीयं नरेन्द्रस्य तदासाद्य व्यतिष्ठत ॥&lt;br&gt;&#xA;५६. सोऽत्यासाद्य तु तद्वेश्म तिरस्करणिमन्तरा ।&lt;br&gt;&#xA;५७. आशीभिर्गुणयुक्ताभिरभितुष्टाव राघवम् ॥&lt;br&gt;&#xA;५८. स्तुवन्तं तं तदा सूतं सुमन्त्रं मन्त्रकोविदम् ।&lt;br&gt;&#xA;५९. प्रतिबुध्य ततो राजा इदं वचनमब्रवीत् ॥&lt;br&gt;&#xA;६०. राममानय सूतेति यदस्यभिहितोऽनया ।&lt;br&gt;&#xA;६१. किमिदं कारणं येन ममाज्ञा प्रतिहन्यते ॥&lt;br&gt;&#xA;६२. न चैव सम्प्रसुप्तोऽहमानयेहाशु राघवम् ।&lt;br&gt;&#xA;६३. इति राजा दशरथः सूतं तत्रान्वशात् पुनः ॥&lt;br&gt;&#xA;६४. स राजवचनं श्रुत्वा शिरसा प्रतिपूज्य तम् ।&lt;br&gt;&#xA;६५. निर्जगाम नृपावासान्मन्यमानः प्रियं महत् ॥&lt;br&gt;&#xA;६६. प्रपन्नो राजमार्गं च पताकाध्वजशोभितम् ।&lt;br&gt;&#xA;६७. हृष्टः प्रमुदितः सूतो जगामाशु विलोकयन् ॥&lt;br&gt;&#xA;६८. ततो ददर्श रुचिरं कैलासशिखरप्रभम् ।&lt;br&gt;&#xA;६९. रामवेश्म सुमन्त्रस्तु मणिविद्रुमतोरणम् ॥&lt;br&gt;&#xA;७०. स तत्र कैलासनिभाः स्वलङ्कृताः&lt;br&gt;&#xA;७१. प्रविश्य कक्ष्यास्त्रिदशालयोपमाः ।&lt;br&gt;&#xA;७२. प्रियान्नरान् राममते स्थितान् बहून्&lt;br&gt;&#xA;७३. अपोह्य शुद्धान्तमुपस्थितो रथी ॥&lt;br&gt;&#xA;७४. तं वैश्रवणसङ्काशमुपविष्टं स्वलङ्कृतम् ।&lt;br&gt;&#xA;७५. ददर्श (रामम्) पर्यङ्के सौवर्णे सोत्तरच्छदे ॥&lt;br&gt;&#xA;७६. स्थितया पार्श्वतश्चापि वालव्यजनहस्तया ।&lt;br&gt;&#xA;७७. उपेतं सीतया भूयश्चित्रया शशिनं यथा ॥&lt;br&gt;&#xA;७८. प्राञ्जलिस्तु सुखं पृष्ट्वा विहारशयनासने ।&lt;br&gt;&#xA;७९. राजपुत्रमुवाचेदं सुमन्त्रो राजसत्कृतः ॥&lt;br&gt;&#xA;८०. कौसल्या सुप्रजा राम पिता त्वां द्रष्टुमिच्छति ।&lt;br&gt;&#xA;८१. महिष्या सह कैकेय्या गम्यतां तत्र मा चिरम् ॥&lt;br&gt;&#xA;८२. एवमुक्तस्तु संहृष्टो नरसिंहो महाद्युतिः ।&lt;br&gt;&#xA;८३. ततः सम्मानयामास सीतामिदमुवाच ह ॥&lt;br&gt;&#xA;८४. दिष्ट्या खलु महाराजो महिष्या प्रियया सह ।&lt;br&gt;&#xA;८५. सुमन्त्रं प्राहिणोद्दूतमर्थकामकरं मम ॥&lt;br&gt;&#xA;८६. यादृशी परिषत्तत्र तादृशी दूत आगतः ।&lt;br&gt;&#xA;८७. हन्त शीघ्रमितो गत्वा द्रक्ष्यामि च महीपतिम् ॥&lt;br&gt;&#xA;८८. सह त्वं परिवारेण सुखमास्व रमस्व च ॥&lt;br&gt;&#xA;८९. पतिसम्मानिता सीता भर्त्तारमसितेक्षणा ।&lt;br&gt;&#xA;९०. आद्वारमनुवव्राज मङ्गलान्यभिदध्युषी ॥&lt;br&gt;&#xA;९१. अथ सीतामनुज्ञाप्य कृतकौतुकमङ्गलः ।&lt;br&gt;&#xA;९२. निश्चक्राम सुमन्त्रेण सह रामो निवेशनात् ॥&lt;br&gt;&#xA;९३. पर्वतादिव निष्क्रम्य सिंहो गिरिगुहाशयः ।&lt;br&gt;&#xA;९४. लक्ष्मणं द्वारि सोऽपश्यत् प्रह्वाञ्जलिपुटं स्थितम् ॥&lt;br&gt;&#xA;९५. ततः पावकसङ्काशमारुरोह रथोत्तमम् ।&lt;br&gt;&#xA;९६. वैयाघ्रं पुरुषव्याघ्रो राजतं राजनन्दनः ॥&lt;br&gt;&#xA;९७. छत्रचामरपाणिस्तु लक्ष्मणो राघवानुजः ।&lt;br&gt;&#xA;९८. जुगोप भ्रातरं भ्राता रथमास्थाय पृष्ठतः ॥&lt;br&gt;&#xA;९९. स रामो रथमास्थाय सम्प्रहृष्टसुहृज्जनः ।&lt;br&gt;&#xA;१००. पताकाध्वजसम्पन्नं महार्हागरुधूपितम् ॥&lt;br&gt;&#xA;१०१. अपश्यन्नगरं श्रीमान्नानाजनसमाकुलम् ।&lt;br&gt;&#xA;१०२. पितामहैराचरितं तथैव प्रपितामहैः ।&lt;br&gt;&#xA;१०३. अद्योपादाय तं मार्गमभिषिक्तोऽनुपालय ॥&lt;br&gt;&#xA;१०४. अलमद्य हि भुक्तेन परमार्थैरलं च नः ।&lt;br&gt;&#xA;१०५. यथा पश्याम निर्यान्तं रामं राज्ये प्रतिष्ठितम् ॥&lt;br&gt;&#xA;१०६. ततो हि नः प्रियतरं नान्यत्किञ्चिद्भविष्यति ।&lt;br&gt;&#xA;१०७. यथाभिषेको रामस्य राज्येनामिततेजसः ॥&lt;br&gt;&#xA;१०८. एताश्चान्याश्च सुहृदामुदासीनः कथाः शुभाः ।&lt;br&gt;&#xA;१०९. आत्मसम्पूजनीः शृण्वन् ययौ रामो महापथम् ॥&lt;br&gt;&#xA;११०. न हि तस्मान्मनः कश्चिच्चक्षुषी वा नरोत्तमात् ।&lt;br&gt;&#xA;१११. नरः शक्नोत्यपाक्रष्टुं अतिक्रान्तेऽपि राघवे ॥&lt;br&gt;&#xA;११२. यश्च रामं न पश्येत्तु यं च रामो न पश्यति ।&lt;br&gt;&#xA;११३. निन्दितः स वसेल्लोके स्वात्माप्येनं विगर्हते ॥&lt;br&gt;&#xA;११४. चतुष्पथान् देवपथान्श्चैत्यान्यायतनानि च ।&lt;br&gt;&#xA;११५. प्रदक्षिणं परिहरन् जगाम नृपतेः सुतः ॥&lt;br&gt;&#xA;११६. तत्पृथिव्यां गृहवरं महेन्द्रभवनोपमम् ।&lt;br&gt;&#xA;११७. राजपुत्रः पितुर्वेश्म प्रविवेश श्रिया ज्वलन् ॥&lt;br&gt;&#xA;११८. ततः प्रविष्टे पितुरन्तिकं तदा&lt;br&gt;&#xA;११९. जनः स सर्वो मुदितो नृपात्मजे ।&lt;br&gt;&#xA;१२०. प्रतीक्षते तस्य पुनर्विनिर्गमम्&lt;br&gt;&#xA;१२१. यथोदयं चन्द्रमसः सरित्पतिः ॥&lt;br&gt;&#xA;१२२. स ददर्शासने रामो निषण्णं पितरं शुभे ।&lt;br&gt;&#xA;१२३. कैकेयीसहितं दीनं मुखेन परिशुष्यता ॥&lt;br&gt;&#xA;१२४. स पितुश्चरणौ पूर्वमभिवाद्य विनीतवत् ।&lt;br&gt;&#xA;१२५. ततो ववन्दे चरणौ कैकेय्याः सुसमाहितः ॥&lt;br&gt;&#xA;१२६. रामेत्युक्त्वा च वचनं बाष्पपर्याकुलेक्षणः ।&lt;br&gt;&#xA;१२७. शशाक नृपतिर्दीनो नेक्षितुं नाभिभाषितुम् ॥&lt;br&gt;&#xA;१२८. तदपूर्वं नरपतेर्दृष्ट्वा रूपं भयावहम् ।&lt;br&gt;&#xA;१२९. रामोऽपि भयमापन्नः पदा स्पृष्ट्वेव पन्नगम् ॥&lt;br&gt;&#xA;१३०. निःश्वसन्तं महाराजं व्यथिताकुलतेजसम् ।&lt;br&gt;&#xA;१३१. ऊर्मिमालिनमक्षोभ्यं क्षुभ्यन्तमिव सागरम् ।&lt;br&gt;&#xA;१३२. उपप्लुतमिवादित्यमुक्तानृतमृषिं यथा ॥&lt;br&gt;&#xA;१३३. चिन्तयामास च तदा रामः प्रियहिते रतः ।&lt;br&gt;&#xA;१३४. किं स्विदद्यैव नृपतिर्न मां प्रत्यभिनन्दति ॥&lt;br&gt;&#xA;१३५. अन्यदा मां पिता दृष्ट्वा कुपितोऽपि प्रसीदति ।&lt;br&gt;&#xA;१३६. तस्य मामद्य सम्प्रेक्ष्य किमायासः प्रवर्तते ॥&lt;br&gt;&#xA;१३७. स दीन इव शोकार्तो विषण्णवदनद्युतिः ।&lt;br&gt;&#xA;१३८. कैकेयीमभिवाद्यैव रामो वचनमब्रवीत् ॥&lt;br&gt;&#xA;१३९. कच्चिन्मया नापराद्धमज्ञानाद् येन मे पिता ।&lt;br&gt;&#xA;१४०. कुपितस्तन्ममाचक्ष्व त्वं चैवैनं प्रसादय ॥&lt;br&gt;&#xA;१४१. शारीरो मानसो वापि कच्चिदेनं न बाधते ।&lt;br&gt;&#xA;१४२. सन्तापो वाभितापो वा दुर्लभं हि सदा सुखम् ॥&lt;br&gt;&#xA;१४३. कच्चित्ते परुषं किञ्चिदभिमानात् पिता मम ।&lt;br&gt;&#xA;१४४. उक्तो भवत्या कोपेन यत्रास्य लुलितं मनः ॥&lt;br&gt;&#xA;१४५. एवमुक्ता तु कैकेयी राघवेण महात्मना ।&lt;br&gt;&#xA;१४६. उवाचेदं सुनिर्लज्जा धृष्टमात्महितं वचः ॥&lt;br&gt;&#xA;१४७. न राजा कुपितो राम व्यसनं नास्य किञ्चन ।&lt;br&gt;&#xA;१४८. किञ्चिन्मनोगतं त्वस्य त्वद्भयान्नाभिभाषते ॥&lt;br&gt;&#xA;१४९. प्रियं त्वामप्रियं वक्तुं वाणी नास्योपवर्तते ।&lt;br&gt;&#xA;१५०. तदवश्यं त्वया कार्यं यदनेनाश्रुतं मम ॥&lt;br&gt;&#xA;१५१. यदि तद्वक्ष्यते राजा शुभं वा यदि वाशुभम् ।&lt;br&gt;&#xA;१५२. करिष्यसि ततः सर्वमाख्यास्यामि पुनस्त्वहम् ॥&lt;br&gt;&#xA;१५३. एतत्तु वचनं श्रुत्वा कैकेय्या समुदाहृतम् ।&lt;br&gt;&#xA;१५४. उवाच व्यथितो रामस्तां देवीं नृपसन्निधौ ॥&lt;br&gt;&#xA;१५५. अहो धिङ्‍नार्हसे देवि वक्तुं मामीदृशं वचः ।&lt;br&gt;&#xA;१५६. नियुक्तो गुरुणा पित्रा नृपेण च हितेन च ।&lt;br&gt;&#xA;१५७. भक्षयेयं विषं तीक्ष्णं मज्जेयमपि चार्णवे ॥&lt;br&gt;&#xA;१५८. तद्‍ब्रूहि वचनं देवि राज्ञो यदभिकांक्षितम् ॥&lt;br&gt;&#xA;१५९. करिष्ये प्रतिजाने च रामो द्विर्नाभिभाषते ॥&lt;br&gt;&#xA;१६०. तमार्जवसमायुक्तमनार्या सत्यवादिनम् ।&lt;br&gt;&#xA;१६१. उवाच रामं कैकेयी वचनं भृशदारुणम् ॥&lt;br&gt;&#xA;१६२. पुरा दैवासुरे युद्धे पित्रा ते मम राघव ।&lt;br&gt;&#xA;१६३. रक्षितेन वरौ दत्तौ सशल्येन महारणे ॥&lt;br&gt;&#xA;१६४. तत्र मे याचितो राजा भरतस्याभिषेचनम् ।&lt;br&gt;&#xA;१६५. गमनं दण्डकारण्ये तव चाद्यैव राघव ॥&lt;br&gt;&#xA;१६६. त्वयारण्यं प्रवेष्टव्यं नव वर्षाणि पञ्च च ।&lt;br&gt;&#xA;१६७. भरतस्त्वभिषिच्येत यदेतदभिषेचनम् ।&lt;br&gt;&#xA;१६८. त्वदर्थे विहितं राज्ञा तेन सर्वेण राघव ॥&lt;br&gt;&#xA;१६९. एतेन त्वां नरेन्द्रोऽयं कारुण्येन समाप्लुतः ।&lt;br&gt;&#xA;१७०. शोकसंक्लिष्टवदनो न शक्नोति निरीक्षितुम् ॥&lt;br&gt;&#xA;१७१. एतत् कुरु नरेन्द्रस्य वचनं रघुनन्दन ।&lt;br&gt;&#xA;१७२. सत्येन महता राम तारयस्व नरेश्वरम् ॥&lt;br&gt;&#xA;१७३. तदप्रियममित्रघ्नो वचनं मरणोपमम् ।&lt;br&gt;&#xA;१७४. श्रुत्वा न विव्यथे रामः कैकेयीं चेदमब्रवीत् ॥&lt;br&gt;&#xA;१७५. एवमस्तु गमिष्यामि वनं वस्तुमहं त्वितः ।&lt;br&gt;&#xA;१७६. जटाजिनधरो राज्ञः प्रतिज्ञामनुपालयन् ॥&lt;br&gt;&#xA;१७७. इदं तु ज्ञातुमिच्छामि किमर्थं मां महीपतिः ।&lt;br&gt;&#xA;१७८. नाभिनन्दति दुर्द्धर्षो यथापुरमरिन्दमः ॥&lt;br&gt;&#xA;१७९. हितेन गुरुणा पित्रा कृतज्ञेन नृपेण च ।&lt;br&gt;&#xA;१८०. नियुज्यमानो विस्रब्धः किं न कुर्यामहं प्रियम् ॥&lt;br&gt;&#xA;१८१. अलीकं मानसं त्वेकं हृदयं दहतीव मे ।&lt;br&gt;&#xA;१८२. स्वयं यन्नाह मां राजा भरतस्याभिषेचनम् ॥&lt;br&gt;&#xA;१८३. अहं हि सीतां राज्यं च प्राणानिष्टान् धनानि च ।&lt;br&gt;&#xA;१८४. हृष्टो भ्रात्रे स्वयं दद्यां भरतायाप्रचोदितः ॥&lt;br&gt;&#xA;१८५. गच्छन्तु चैवानयितुं दूताः शीघ्रजवैर्हयैः ।&lt;br&gt;&#xA;१८६. भरतं मातुलकुलादद्यैव नृपशासनात् ॥&lt;br&gt;&#xA;१८७. दण्डकारण्यमेषोऽहमितो गच्छामि सत्वरः ।&lt;br&gt;&#xA;१८८. अविचार्य पितुर्वाक्यं समा वस्तुं चतुर्दश ॥&lt;br&gt;&#xA;१८९. सा हृष्टा तस्य तद्वाक्यं श्रुत्वा रामस्य कैकयी ।&lt;br&gt;&#xA;१९०. प्रस्थानं श्रद्दधाना हि त्वरयामास राघवम् ॥&lt;br&gt;&#xA;१९१. एवं भवतु यास्यन्ति दूताः शीघ्रजवैर्हयैः ।&lt;br&gt;&#xA;१९२. भरतं मातुलकुलादपावर्तयितुं नराः ॥&lt;br&gt;&#xA;१९३. तव त्वहं क्षमं मन्ये नोत्सुकस्य विलम्बनम् ।&lt;br&gt;&#xA;१९४. राम तस्मादितः शीघ्रं वनं त्वं गन्तुमर्हसि ॥&lt;br&gt;&#xA;१९५. व्रीडान्वितः स्वयं यच्च नृपस्त्वां नाभिभाषते ।&lt;br&gt;&#xA;१९६. नैतत् किञ्चिन्नरश्रेष्ठ मन्युरेषोऽपनीयताम् ॥&lt;br&gt;&#xA;१९७. यावत्त्वं न वनं यातः पुरादस्मादभित्वरन् ।&lt;br&gt;&#xA;१९८. पिता तावन्न ते राम स्नास्यते भोक्ष्यतेऽपि वा ॥&lt;br&gt;&#xA;१९९. धिक्कष्टमिति निःश्वस्य राजा शोकपरिप्लुतः ।&lt;br&gt;&#xA;२००. मूर्च्छितो न्यपतत्तस्मिन् पर्यङ्के हेमभूषिते ॥&lt;br&gt;&#xA;२०१. रामोऽप्युत्थाय राजानं कैकेय्याभिप्रचोदितः ।&lt;br&gt;&#xA;२०२. कशयेवाहतो वाजी वनं गन्तुं कृतत्वरः ॥&lt;br&gt;&#xA;२०३. तदप्रियमनार्याया वचनं दारुणोदयम् ।&lt;br&gt;&#xA;२०४. श्रुत्वा गतव्यथो रामः कैकेयीं वाक्यमब्रवीत् ॥&lt;br&gt;&#xA;२०५. नाहमर्थपरो देवि लोकमावस्तुमुत्सहे ।&lt;br&gt;&#xA;२०६. विद्धि मां ऋषिभिस्तुल्यं केवलं धर्ममास्थितम् ॥&lt;br&gt;&#xA;२०७. न ह्यतो धर्मचरणं किञ्चिदस्ति महत्तरम् ।&lt;br&gt;&#xA;२०८. यथा पितरि शुश्रूषा तस्य वा वचनक्रिया ॥&lt;br&gt;&#xA;२०९. अनुक्तोऽप्यत्रभवता भवत्या वचनादहम् ।&lt;br&gt;&#xA;२१०. वने वत्स्यामि विजने वर्षाणीह चतुर्दश ॥&lt;br&gt;&#xA;२११. यावन्मातरमापृच्छे सीतां चानुनयाम्यहम् ।&lt;br&gt;&#xA;२१२. ततोऽद्यैव गमिष्यामि दण्डकानां महद्वनम् ॥&lt;br&gt;&#xA;२१३. भरतः पालयेद्राज्यं शुश्रूषेच्च पितुर्यथा ।&lt;br&gt;&#xA;२१४. तथा भवत्या कर्तव्यं स हि धर्मः सनातनः ॥&lt;br&gt;&#xA;२१५. स रामस्य वचः श्रुत्वा भृशं दुःखहतः पिता ।&lt;br&gt;&#xA;२१६. शोकादशक्नुवन् बाष्पं प्ररुरोद महास्वनम् ॥&lt;br&gt;&#xA;२१७. वन्दित्वा चरणौ रामो विसंज्ञस्य पितुस्तथा ।&lt;br&gt;&#xA;२१८. कैकेय्याश्चाप्यनार्याया निष्पपात महाद्युतिः ॥&lt;br&gt;&#xA;२१९. स रामः पितरं कृत्वा कैकेयीं च प्रदक्षिणम् ।&lt;br&gt;&#xA;२२०. निष्क्रम्यान्तःपुरात्तस्मात् स्वं ददर्श सुहृज्जनम् ॥&lt;br&gt;&#xA;२२१. तं बाष्पपरिपूर्णाक्षः पृष्ठतोऽनुजगाम ह ।&lt;br&gt;&#xA;२२२. लक्ष्मणः परमक्रुद्धः सुमित्रानन्दवर्धनः ॥&lt;br&gt;&#xA;२२३. आभिषेचनिकं भाण्डं कृत्वा रामः प्रदक्षिणम् ।&lt;br&gt;&#xA;२२४. शनैर्जगाम सापेक्षो दृष्टिं तत्राविचालयन् ॥&lt;br&gt;&#xA;२२५. न चास्य महतीं लक्ष्मीं राज्यनाशोऽपकर्षति ।&lt;br&gt;&#xA;२२६. लोककान्तस्य कान्तत्वाच्छीतरष्मेरिव क्षपा ॥&lt;br&gt;&#xA;२२७. न वनं गन्तुकामस्य त्यजतश्च वसुन्धराम् ।&lt;br&gt;&#xA;२२८. सर्वलोकातिगस्येव लक्ष्यते चित्तविक्रिया ॥&lt;br&gt;&#xA;२२९. प्रतिषिध्य शुभं छत्रं व्यजने च स्वलङ्कृते ।&lt;br&gt;&#xA;२३०. विसर्जयित्वा स्वजनं रथं पौरान्स्तथा जनान् ।&lt;br&gt;&#xA;२३१. धारयन् मनसा दुःखमिन्द्रियाणि निगृह्य च ।&lt;br&gt;&#xA;२३२. प्रविवेशात्मवान् वेश्म मातुरप्रियशंसिवान् ॥&lt;br&gt;&#xA;२३३. वाचा मधुरया रामः सर्वं सम्मानयन् जनम् ।&lt;br&gt;&#xA;२३४. मातुः समीपं धीरात्मा प्रविवेश महायशाः ॥&lt;br&gt;&#xA;२३५. तं गुणैः समतां प्राप्तो भ्राता विपुलविक्रमः ।&lt;br&gt;&#xA;२३६. शौमि त्रिरनुवव्राज धारयन् दुःखमात्मजम् ॥&lt;/p&gt;</description>
    </item>
    <item>
      <title>०४ ०४ कौसल्याकृतरामस्वस्त्ययनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/04_kausalyAkRtarAmasvastyayanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/04_kausalyAkRtarAmasvastyayanam/</guid>
      <description>&lt;p&gt;१. कौसल्यापि तदा देवी रात्रिं स्थित्वा समाहिता ।&lt;br&gt;&#xA;२. प्रभाते त्वकरोत् पूजां विष्णोः पुत्रहितैषिणी ॥&lt;br&gt;&#xA;३. प्रविश्य च तदा रामो मातुरन्तःपुरं शुभम् ।&lt;br&gt;&#xA;४. ददर्श मातरं तत्र हावयन्तीं हुताशनम् ॥&lt;br&gt;&#xA;५. सा चिरस्यात्मजं दृष्ट्वा मातृनन्दनमागतम् ।&lt;br&gt;&#xA;६. अभिचक्राम संहृष्टा किशोरं वडवा यथा ॥&lt;br&gt;&#xA;७. स मातरमभिक्रान्तामुपसङ्गृह्य राघवः ।&lt;br&gt;&#xA;८. परिष्वक्तश्च बाहुभ्यामुपाघ्रातश्च मूर्धनि ॥&lt;br&gt;&#xA;९. दत्तमासनमालभ्य भोजनेन निमन्त्रितः ।&lt;br&gt;&#xA;१०. मातरं राघवः किञ्चिद्व्रीडात् प्राञ्जलिरब्रवीत् ।&lt;br&gt;&#xA;११. स स्वभावविनीतश्च गौरवाच्च तदानतः ॥&lt;br&gt;&#xA;१२. इदं तव च दुःखाय वैदेह्या लक्ष्मणस्य च ।&lt;br&gt;&#xA;१३. गमिष्ये दन्डकारण्यं किमनेनासनेन मे ॥&lt;br&gt;&#xA;१४. चतुर्दश हि वर्षाणि वत्स्यामि विजने वने ।&lt;br&gt;&#xA;१५. मधुमूलफलैर्जीवन् हित्वा मुनिवदामिषम् ।&lt;br&gt;&#xA;१६. भरताय महाराजो यौवराज्यं प्रयच्छति ॥&lt;br&gt;&#xA;१७. सा निकृत्तेव सालस्य यष्टिः परशुना वने ।&lt;br&gt;&#xA;१८. पपात सहसा देवी देवतेव दिवश्च्युता ॥&lt;br&gt;&#xA;१९. तामदुःखोचितां दृष्ट्वा पतितां कदलीमिव ।&lt;br&gt;&#xA;२०. रामस्तूत्थापयामास मातरं गतचेतसम् ॥&lt;br&gt;&#xA;२१. सा राघवमुपासीनमसुखार्त्ता सुखोचिता ।&lt;br&gt;&#xA;२२. उवाच पुरुषव्याघ्रमुपशृण्वति लक्ष्मणे ॥&lt;br&gt;&#xA;२३. यदि पुत्र न जायेथा मम शोकाय राघव ।&lt;br&gt;&#xA;२४. न स्म दुःखमतो भूयः पश्येयमहमप्रजाः ॥&lt;br&gt;&#xA;२५. एक एव हि वन्ध्यायाः शोको भवति मानसः ।&lt;br&gt;&#xA;२६. अप्रजास्मीति सन्तापो न ह्यन्यः पुत्र विद्यते ॥&lt;br&gt;&#xA;२७. न दृष्टपूर्वं कल्याणं सुखं वा पतिपौरुषे ।&lt;br&gt;&#xA;२८. अपि पुत्रे तु पश्येयमिति राम स्थितं मया ॥&lt;br&gt;&#xA;२९. अत्यन्तं निगृहीतास्मि भर्तुर्नित्यमतन्त्रिता ।&lt;br&gt;&#xA;३०. परिवारेण कैकेय्याः समा वाप्यथवा वरा ॥&lt;br&gt;&#xA;३१. त्वयि सन्निहितेप्येवमहमासं निराकृता ।&lt;br&gt;&#xA;३२. किं पुनः प्रोषिते तात ध्रुवं मरणमेव मे ॥&lt;br&gt;&#xA;३३. यो हि मां सेवते कश्चिदथवाप्यनुवर्तते ।&lt;br&gt;&#xA;३४. कैकेय्याः पुत्रमन्वीक्ष्य स जनो नाभिभाषते ॥&lt;br&gt;&#xA;३५. नित्यक्रोधतया तस्याः कथं न खरवादि तत् ।&lt;br&gt;&#xA;३६. कैकेय्या वदनं द्रष्टुं पुत्र शक्ष्यामि दुर्गता ॥&lt;br&gt;&#xA;३७. दश सप्त च वर्षाणि तव जातस्य राघव ।&lt;br&gt;&#xA;३८. आसितानि प्रकाङ्क्षन्त्या मया दुःखपरिक्षयम् ॥&lt;br&gt;&#xA;३९. तदक्षयमहं दुःखं नोत्सहे सहितुं चिरम् ।&lt;br&gt;&#xA;४०. विप्रकारं सपत्नीनामेवं जीर्णापि राघव ॥&lt;br&gt;&#xA;४१. अपश्यन्ती तव मुखं परिपूर्णशशिप्रभम् ।&lt;br&gt;&#xA;४२. कृपणा वर्तयिष्यामि कथं कृपणजीविका ॥&lt;br&gt;&#xA;४३. उपवासैश्च योगैश्च बहुभिश्च परिश्रमैः ।&lt;br&gt;&#xA;४४. दुःखसंवर्धितो मोघं त्वं हि दुर्गतया मया ॥&lt;br&gt;&#xA;४५. स्थिरं तु हृदयं मन्ये ममेदं यन्नदीर्यते ।&lt;br&gt;&#xA;४६. प्रावृषीव महानद्याः स्पृष्टं कूलं नवाम्भसा ॥&lt;br&gt;&#xA;४७. अथापि किञ्जीवितमद्य मे वृथा&lt;br&gt;&#xA;४८. त्वया विना चन्द्रनिभाननप्रभ ।&lt;br&gt;&#xA;४९. अनुव्रजिष्यामि वनं त्वयैव गौः&lt;br&gt;&#xA;५०. सुदुर्बला वत्समिवानुकाङ्क्षया ॥&lt;br&gt;&#xA;५१. तथा तु विलपन्तीं तां कोसल्यां राममातरम् ।&lt;br&gt;&#xA;५२. उवाच लक्ष्मणो दीनस्तत्कालसदृशं वचः ॥&lt;br&gt;&#xA;५३. न रोचते ममाप्येतदार्ये यद्राघवो वनम् ।&lt;br&gt;&#xA;५४. त्यक्त्वा राज्यश्रियं गच्छेत् स्त्रिया वाक्यवशं गतः ॥&lt;br&gt;&#xA;५५. विपरीतश्च वृद्धश्च विषयैश्च प्रधर्षितः ।&lt;br&gt;&#xA;५६. नृपः किमिव न ब्रूयाच्चोद्यमानः समन्मथः ॥&lt;br&gt;&#xA;५७. न तं पश्याम्यहं लोके परोक्षमपि यो नरः ।&lt;br&gt;&#xA;५८. स्वमित्रोऽपि निरस्तोऽपि योऽस्य दोषमुदाहरेत् ॥&lt;br&gt;&#xA;५९. देवकल्पं ऋजुं दान्तं रिपूणामपि वत्सलम् ।&lt;br&gt;&#xA;६०. अवेक्षमाणः को धर्मं त्यजेत् पुत्रमकारणात् ॥&lt;br&gt;&#xA;६१. तदिदं वचनं राज्ञः पुनर्बाल्यमुपेयुषः ।&lt;br&gt;&#xA;६२. पुत्रः को हृदये कुर्याद् राजवृत्तमनुस्मरन् ॥&lt;br&gt;&#xA;६३. यावदेव न जानाति कश्चिदर्थमिमं नरः ।&lt;br&gt;&#xA;६४. तावदेव मया सार्धमात्मस्थं कुरु शासनम् ॥&lt;br&gt;&#xA;६५. भरतस्याथ पक्ष्यो वा यो वास्य हितमिच्छति ।&lt;br&gt;&#xA;६६. सर्वानेतान् वधिष्यामि मृदुर्हि परिभूयते ॥&lt;br&gt;&#xA;६७. गुरोरप्यवलिप्तस्य कार्याकार्यमजानतः ।&lt;br&gt;&#xA;६८. उत्पथं प्रतिपन्नस्य कार्यं भवति शासनम् ॥&lt;br&gt;&#xA;६९. हरामि वीर्याद् दुःखं ते तमः सूर्य इवोदितः ।&lt;br&gt;&#xA;७०. देवी पश्यतु मे वीर्यं राघवश्चैव पश्यतु ॥&lt;br&gt;&#xA;७१. एतत्तु वचनं श्रुत्वा लक्ष्मणस्य महात्मनः ।&lt;br&gt;&#xA;७२. उवाच रामं कौसल्या रुदन्ती शोकलालसा ॥&lt;br&gt;&#xA;७३. भ्रातुस्ते वदतः पुत्र लक्ष्मणस्य श्रुतं त्वया ।&lt;br&gt;&#xA;७४. यदत्रानन्तरं कार्यं कुरुष्व यदि रोचते ॥&lt;br&gt;&#xA;७५. यथैव राजा पूज्यस्ते गौरवेण तथाह्यहम् ।&lt;br&gt;&#xA;७६. त्वां नाहमनुजानामि न गन्तव्यमितो वनम् ॥&lt;br&gt;&#xA;७७. यदि त्वं यास्यसि वनं त्यक्त्वा मां शोकलालसाम् ।&lt;br&gt;&#xA;७८. अहं प्रायमिहासिष्ये न हि शक्ष्यामि जीवितुम् ।&lt;br&gt;&#xA;७९. ततस्त्वं प्राप्यसे पुत्र निरयं लोकविश्रुतम् ॥&lt;br&gt;&#xA;८०. विलपन्तीं तदा दीनां कौसल्यां जननीं ततः ।&lt;br&gt;&#xA;८१. उवाच रामो धर्मात्मा वचनं धर्मसंहितम् ॥&lt;br&gt;&#xA;८२. नास्ति शक्तिः पितुर्वाक्यं समतिक्रमितुं मम ।&lt;br&gt;&#xA;८३. प्रसादये त्वां शिरसा गन्तुमिच्छाम्यहं वनम् ॥&lt;br&gt;&#xA;८४. अस्माकं च कुले पूर्वं सगरस्याज्ञया पितुः ।&lt;br&gt;&#xA;८५. खनद्भिः सागरैर्भूमिमवाप्तः सुमहान् वधः ॥&lt;br&gt;&#xA;८६. नाहं धर्ममपूर्वं ते प्रतिकूलं प्रवर्तये ।&lt;br&gt;&#xA;८७. पूर्वैरयमभिप्रेतो गतो मार्गोऽनुगम्यते ॥&lt;br&gt;&#xA;८८. पितुर्हि वचनं कुर्वन् न कश्चिन्नाम हीयते ॥&lt;br&gt;&#xA;८९. तामेवमुक्त्वा जननीं लक्ष्मणं पुनरब्रवीत् ।&lt;br&gt;&#xA;९०. तव लक्ष्मण जानामि मयि स्नेहमनुत्तमम् ।&lt;br&gt;&#xA;९१. विक्रमं चैव सत्त्वं च तेजश्च सुदुरासदाम् ॥&lt;br&gt;&#xA;९२. धर्मो हि परमो लोके धर्मे सत्यं प्रतिष्ठितम् ।&lt;br&gt;&#xA;९३. धर्मसंश्रितमेतच्च पितुर्वचनमुत्तमम् ॥&lt;br&gt;&#xA;९४. तदेनां विसृजानार्यां क्षत्रधर्माश्रितां मतिम् ।&lt;br&gt;&#xA;९५. धर्ममाश्रय मा तैक्ष्ण्यं मद्‍बुद्धिरनुगम्यताम् ॥&lt;br&gt;&#xA;९६. तमेवमुक्त्वा सौहार्दात् भ्रातरं लक्ष्मणाग्रजः ।&lt;br&gt;&#xA;९७. उवाच भूयः कौसल्यां प्राञ्जलिः शिरसा नतः ॥&lt;br&gt;&#xA;९८. अनुमन्यस्व मां देवि गमिष्यन्तमितो वनम् ।&lt;br&gt;&#xA;९९. शापितासि मम प्राणैः कुरु स्वस्त्ययनानि मे ॥&lt;br&gt;&#xA;१००. तीर्णप्रतिज्ञश्च वनात् पुनरेष्याम्यहं पुरीम् ।&lt;br&gt;&#xA;१०१. ययातिरिव राजर्षिः पुरा हित्वा पुनर्दिवम् ॥&lt;br&gt;&#xA;१०२. प्रसादयन्नरवृषभः स्वमातरम्&lt;br&gt;&#xA;१०३. पराक्रमाज्जिगमिषुरेव दण्डकान् ।&lt;br&gt;&#xA;१०४. अथानुजं भृशमनुशास्य दर्शनम्&lt;br&gt;&#xA;१०५. चकार तां हृदि जननीं प्रदक्षिणम् ॥&lt;br&gt;&#xA;१०६. अथ तं व्यथया दीनं रोषविस्फारितेक्षणम् ।&lt;br&gt;&#xA;१०७. आसाद्य रामः सौमित्रिं सुहृदं भ्रातरं प्रियम् ।&lt;br&gt;&#xA;१०८. उवाचेदं स धैर्येण धारयन् सत्वमात्मवान् ॥&lt;br&gt;&#xA;१०९. निगृह्य शोकं रोषं च धैर्यमाश्रित्य केवलम् ।&lt;br&gt;&#xA;११०. यस्या मदभिषेकार्थे मानसं परितप्यते ।&lt;br&gt;&#xA;१११. माता मे सा यथा न स्यात् सविशङ्का तथा कुरु ॥&lt;br&gt;&#xA;११२. न बुद्धिपूर्वं नाबुद्धं स्मरामीह कदाचन ।&lt;br&gt;&#xA;११३. मातॄणां वा पितुर्वाहं कृतमल्पं च विप्रियम् ॥&lt;br&gt;&#xA;११४. कृतान्तस्त्वेव सौमित्रे द्रष्टव्यो मत्प्रवासने ।&lt;br&gt;&#xA;११५. राज्यस्य च वितीर्णस्य पुनरेव निवर्तने ॥&lt;br&gt;&#xA;११६. कैकेय्याः प्रतिपत्तिर्हि कथं स्यान्मम पीडने ।&lt;br&gt;&#xA;११७. यदि भावो न दैवोऽयं कृतान्तविहितो भवेत् ॥&lt;br&gt;&#xA;११८. जानासि हि यथा सौम्य न मातृषु ममान्तरम् ।&lt;br&gt;&#xA;११९. भूतपूर्वं विशेषो वा तस्या मयि सुतेऽपि वा ॥&lt;br&gt;&#xA;१२०. सोऽभिषेकनिवृत्त्यर्थैः प्रवासार्थैश्च दुर्वचैः ।&lt;br&gt;&#xA;१२१. उग्रैर्वाक्यैरहं तस्या नान्यद्दैवात् समर्थये ॥&lt;br&gt;&#xA;१२२. कथं प्रकृतिसम्पन्ना राजपुत्री तथागुणा ।&lt;br&gt;&#xA;१२३. ब्रूयात् सा प्राकृतेव स्त्री मत्पीडां भर्तृसन्निधौ ॥&lt;br&gt;&#xA;१२४. यदचिन्त्यं तु तद्दैवं भूतेष्वपि न हन्यते ।&lt;br&gt;&#xA;१२५. व्यक्तं मयि च तस्यां च पतितो हि विपर्ययः ॥&lt;br&gt;&#xA;१२६. असङ्कल्पितमेवेह यदकस्मात् प्रवर्तते ।&lt;br&gt;&#xA;१२७. निवर्त्त्यारम्भमारब्धं ननु दैवस्य कर्म तत् ॥&lt;br&gt;&#xA;१२८. एतया तत्त्वया बुद्ध्या संस्थम्भ्यात्मानमात्मना ।&lt;br&gt;&#xA;१२९. व्याहतेऽप्यभिषेके मे परितापो न विद्यते ॥&lt;br&gt;&#xA;१३०. तस्मादपरितापः संस्त्वमप्यनुविधाय माम् ।&lt;br&gt;&#xA;१३१. प्रतिसंहारय क्षिप्रमाभिषेचनिकीं क्रियाम् ॥&lt;br&gt;&#xA;१३२. एभिरेव घटैः सर्वैरभिषेचनसम्भृतैः ।&lt;br&gt;&#xA;१३३. मम लक्ष्मण तापस्ये व्रतस्नानं भविष्यति ॥&lt;br&gt;&#xA;१३४. अथवा किं ममैतेन राजद्रव्यमतेन तु ।&lt;br&gt;&#xA;१३५. उद्धृतं मे स्वयं तोयं व्रतादेशं करिष्यति ॥&lt;br&gt;&#xA;१३६. मा च लक्ष्मण सन्तापं कार्षीर्लक्ष्म्या विपर्यये ।&lt;br&gt;&#xA;१३७. राज्यं वा वनवासो वा वनवासो महोदयः ॥&lt;br&gt;&#xA;१३८. इति ब्रुवति रामे तु लक्ष्मणोऽधश्शिरा मुहुः ।&lt;br&gt;&#xA;१३९. श्रुत्वा मध्यं जगामेव मनसा धैर्यहर्षयोः ॥&lt;br&gt;&#xA;१४०. तदा तु बद्ध्वा भ्रुकुटीं भ्रुवोर्मध्ये नरर्षभः ।&lt;br&gt;&#xA;१४१. निशश्वास महासर्पो बिलस्थ इव रोषितः ॥&lt;br&gt;&#xA;१४२. अग्रहस्तं विधुन्वन्स्तु हस्तिहस्तमिवात्मनः ।&lt;br&gt;&#xA;१४३. तिर्यगूर्ध्वं शरीरे च पातयित्वा शिरोधराम् ।&lt;br&gt;&#xA;१४४. अग्राक्ष्णा वीक्षमाणस्तु तिर्यग् भ्रातरमब्रवीत् ॥&lt;br&gt;&#xA;१४५. कथं ह्येतदसम्भ्रान्तस्त्वद्विधो वक्तुमर्हति ।&lt;br&gt;&#xA;१४६. यथा दैवमशौण्डीरं शौण्डीर क्षत्रियर्षभ ॥&lt;br&gt;&#xA;१४७. सन्ति धर्मोपधाः श्लक्ष्णा धर्मात्मन् किं न बुद्ध्यसे ।&lt;br&gt;&#xA;१४८. तयोः सुचरितं स्वार्थं शाठ्‍यात् परिजिहीर्षतोः ॥&lt;br&gt;&#xA;१४९. यदि नैवं व्यवसितं स्याद् हि प्रागेव राघव ।&lt;br&gt;&#xA;१५०. तयोः प्रागेव दत्तश्च स्याद्वरः प्रकृतश्च सः ॥&lt;br&gt;&#xA;१५१. कथं त्वं कर्मणा शक्तः कैकेयीवशवर्तिनः ।&lt;br&gt;&#xA;१५२. करिष्यसि पितुर्वाक्यमधर्मिष्ठं विगर्हितम् ॥&lt;br&gt;&#xA;१५३. विक्लवो वीर्यहीनो यः स दैवमनुवर्तते ।&lt;br&gt;&#xA;१५४. वीरः सम्भावितात्मानः न दैवं पर्युपासते ॥&lt;br&gt;&#xA;१५५. अत्यङ्कुशमिवोद्दामं गजं मदबलोद्धतम् ।&lt;br&gt;&#xA;१५६. प्रधावितमहं दैवं पौरुषेण निवर्तये ॥&lt;br&gt;&#xA;१५७. यैर्विवासस्तवारण्ये मिथो राजन् समर्थितः ।&lt;br&gt;&#xA;१५८. अरण्ये ते विवत्स्यन्ति चतुर्दश समास्तथा ॥&lt;br&gt;&#xA;१५९. अहं तदाशां छेत्स्यामि पितुस्तस्याश्च या तव ।&lt;br&gt;&#xA;१६०. अभिषेकविघातेन पुत्रराज्याय वर्तते ॥&lt;br&gt;&#xA;१६१. ऊर्ध्वं वर्षसहस्रान्ते प्रजापाल्यमनन्तरम् ।&lt;br&gt;&#xA;१६२. आर्यपुत्राः करिष्यन्ति वनवासं गते त्वयि ॥&lt;br&gt;&#xA;१६३. मङ्गलैरभिषिञ्चस्व तत्र त्वं व्यापृतो भव ।&lt;br&gt;&#xA;१६४. अहमेको महीपालान् अलं वारयितुं बलात् ॥&lt;br&gt;&#xA;१६५. न शोभार्थाविमौ बाहू न धनुर्भूषणाय मे ।&lt;br&gt;&#xA;१६६. नासिराबन्धनार्थाय न शरा स्तम्भहेतवः ॥&lt;br&gt;&#xA;१६७. अमित्रमदनार्थं मे सर्वमेतच्चतुष्टयम् ॥&lt;br&gt;&#xA;१६८. ब्रवीहि कोऽद्यैव मया वियुज्यताम्&lt;br&gt;&#xA;१६९. तवासुहृत्प्राणयशः सुहृज्जनैः ।&lt;br&gt;&#xA;१७०. यथा तवेयं वसुधा वशे भवेत्&lt;br&gt;&#xA;१७१. तथैव मां शाधि तवास्मि किङ्करः ॥&lt;br&gt;&#xA;१७२. विमृज्य बाष्पं परिसान्त्व्य चासकृत्&lt;br&gt;&#xA;१७३. स लक्ष्मणं राघववंशवर्धनः ।&lt;br&gt;&#xA;१७४. उवाच पित्र्ये वचने व्यवस्थितम्&lt;br&gt;&#xA;१७५. निबोध मामेव हि सौम्य सत्पथे ॥&lt;br&gt;&#xA;१७६. तं समीक्ष्य त्ववहितं पितुर्निर्देशपालने ।&lt;br&gt;&#xA;१७७. कौसल्या बाष्पसंरुद्धा वचो धर्मिष्ठमब्रवीत् ॥&lt;br&gt;&#xA;१७८. अदृष्टदुःखो धर्मात्मा सर्वभूतप्रियंवदः ।&lt;br&gt;&#xA;१७९. मयि जातो दशरथात् कथमुञ्छेन वर्तयेत् ॥&lt;br&gt;&#xA;१८०. यस्य भृत्याश्च दासाश्च मृष्टान्यन्नानि भुञ्जते ।&lt;br&gt;&#xA;१८१. कथं स भोक्ष्यते नाथो वने मूलफलान्ययम् ॥&lt;br&gt;&#xA;१८२. अयं तु मामात्मभवः तवादर्शनमारुतः ।&lt;br&gt;&#xA;१८३. विलापदुःखसमिधो रुदिताश्रुहुताहुतिः ।&lt;br&gt;&#xA;१८४. चिन्ताबाष्पमहाधूमः तवादर्शनचित्तजः ।&lt;br&gt;&#xA;१८५. कर्शयित्वा भृशं पुत्र निःश्वासायाससम्भवः ।&lt;br&gt;&#xA;१८६. त्वया विहीनामिह मां शोकाग्निरतुलो महान् ।&lt;br&gt;&#xA;१८७. प्रधक्ष्यति यथा कक्षं चित्रभानुर्हिमात्यये ॥&lt;br&gt;&#xA;१८८. कथं हि धेनुः स्वं वत्सं गच्छन्तं नानुगच्छति ।&lt;br&gt;&#xA;१८९. अहं त्वानुगमिष्यामि पुत्र यत्र गमिष्यसि ॥&lt;br&gt;&#xA;१९०. तां तथा रुदतीं रामो रुदन् वचनमब्रवीत् ।&lt;br&gt;&#xA;१९१. कैकेय्या वञ्चितो राजा मयि चारण्यमाश्रिते ।&lt;br&gt;&#xA;१९२. भवत्या च परित्यक्तो न नूनं वर्तयिष्यति ॥&lt;br&gt;&#xA;१९३. यावज्जीवति काकुत्स्थः पिता मे जगतीपतिः ।&lt;br&gt;&#xA;१९४. शुश्रूषा क्रियतां तावत् स हि धर्मः सनातनः ॥&lt;br&gt;&#xA;१९५. भरतश्चापि धर्मात्मा सर्वभूतप्रियंवदः ।&lt;br&gt;&#xA;१९६. भवतीमनुवर्तेत स हि धर्मरतः सदा ॥&lt;br&gt;&#xA;१९७. यथा मयि तु निष्क्रान्ते पुत्रशोकेन पार्थिवः ।&lt;br&gt;&#xA;१९८. श्रमं नावाप्नुयात् किञ्चिदप्रमत्ता तथा कुरु ॥&lt;br&gt;&#xA;१९९. व्रतोपवासनिरता या नारी परमोत्तमा ।&lt;br&gt;&#xA;२००. भर्तारं नानुवर्तेत सा तु पापगतिर्भवेत् ॥&lt;br&gt;&#xA;२०१. भर्तृशुश्रूषया नारी लभते स्वर्गमुत्तमम् ।&lt;br&gt;&#xA;२०२. अपि या निर्नमस्कारा निवृत्ता देवपूजनात् ॥&lt;br&gt;&#xA;२०३. प्राप्स्यसे परमं कामं मयि प्रत्यागते सति ।&lt;br&gt;&#xA;२०४. यदि धर्मभृतां श्रेष्ठो धारयिष्यति जीवितम् ॥&lt;br&gt;&#xA;२०५. तथा हि रामं वनवासनिश्चितम्&lt;br&gt;&#xA;२०६. समीक्ष्य देवी परमेण चेतसा ।&lt;br&gt;&#xA;२०७. उवाच रामं शुभलक्षणं वचो&lt;br&gt;&#xA;२०८. बभूव च स्वस्त्ययनाभिकांक्षिणी ॥&lt;br&gt;&#xA;२०९. सापनीय तमायासमुपस्पृश्य जलं शुचिः ।&lt;br&gt;&#xA;२१०. चकार माता रामस्य मङ्गलानि मनस्विनी ॥&lt;br&gt;&#xA;२११. न शक्यसे वारयितुं गच्छेदानीं रघूत्तम ।&lt;br&gt;&#xA;२१२. शीघ्रं च विनिवर्तस्व वर्त्तस्व च सतां क्रमे ॥&lt;br&gt;&#xA;२१३. यं पालयसि धर्मं त्वं धृत्या च नियमेन च ।&lt;br&gt;&#xA;२१४. स वै राघवशार्दूल धर्मस्त्वामभिरक्षतु ॥&lt;br&gt;&#xA;२१५. यानि दत्तानि तेऽस्त्राणि विश्वामित्रेण धीमता ।&lt;br&gt;&#xA;२१६. तानि त्वामभिरक्षन्तु वने सह महर्षिभिः ॥&lt;br&gt;&#xA;२१७. पितृशुश्रूषया पुत्र मातृशुश्रूषया तथा ।&lt;br&gt;&#xA;२१८. सत्येन च महाबाहो चिरञ्जीवाभिरक्षितः ॥&lt;br&gt;&#xA;२१९. आगमास्ते शिवाः सन्तु सिद्ध्यन्तु च पराक्रमाः ।&lt;br&gt;&#xA;२२०. सर्व सम्पत्तये राम स्वस्तिमान् गच्छ पुत्रक ॥&lt;br&gt;&#xA;२२१. यन्मङ्गलं सहस्राक्षे सर्वदेवनमस्कृते ।&lt;br&gt;&#xA;२२२. वृत्रनाशे समभवत् तत्ते भवतु मङ्गलम् ॥&lt;br&gt;&#xA;२२३. यन्मङ्गलं सुपर्णस्य विनताकल्पयत् पुरा ।&lt;br&gt;&#xA;२२४. अमृतं प्रार्थयानस्य तत्ते भवतु मङ्गलम् ॥&lt;br&gt;&#xA;२२५. अमृतोत्पादने दैत्यान् घ्नतो वज्रधरस्य यत् ।&lt;br&gt;&#xA;२२६. अदितिर्मङ्गलं प्रादात् तत्ते भवतु मङ्गलम् ॥&lt;br&gt;&#xA;२२७. त्रीन् विक्रमान् प्रक्रमतो विष्णोरमिततेजसः ।&lt;br&gt;&#xA;२२८. यदासीन्मङ्गलं राम तत्ते भवतु मङ्गलम् ॥&lt;br&gt;&#xA;२२९. ऋतवः सागरा द्वीपा वेदा लोका दिशश्च ते ।&lt;br&gt;&#xA;२३०. मङ्गलानि महाबाहो दिशन्तु शुभमङ्गलाः ॥&lt;br&gt;&#xA;२३१. इति पुत्रस्य शेषान्श्च कृत्वा शिरसि भामिनी ।&lt;br&gt;&#xA;२३२. गन्धैश्चापि समालभ्य राममायतलोचना ।&lt;br&gt;&#xA;२३३. ओषधीन्श्चापि सिद्धार्थां विशल्यकरणीं शुभाम् ।&lt;br&gt;&#xA;२३४. चकार रक्षां कौसल्या मन्त्रैरभिजजाप च ॥&lt;br&gt;&#xA;२३५. उवाचातिप्रहृष्टेव सा दुःखवशवर्तिनी ।&lt;br&gt;&#xA;२३६. वाङ्मात्रेण न भावेन वाचा संसज्जमानया ॥&lt;br&gt;&#xA;२३७. आनम्य मूर्ध्नि चाघ्राय परिष्वज्य यशस्विनी ।&lt;br&gt;&#xA;२३८. अवदत् पुत्र सिद्धार्थो गच्छ राम यथा सुखम् ॥&lt;br&gt;&#xA;२३९. अरोगं सर्वसिद्धार्थमयोध्यां पुनरागतम् ।&lt;br&gt;&#xA;२४०. पश्यामि त्वां सुखं वत्स सुस्थितं राजवर्त्मनि ॥&lt;br&gt;&#xA;२४१. मङ्गलैरुपसम्पन्नो वनवासादिहागतः ।&lt;br&gt;&#xA;२४२. वध्वा मम च नित्यं त्वं कामान् संवर्द्ध याहि भो ॥&lt;br&gt;&#xA;२४३. इतीव चाश्रुप्रतिपूर्णलोचना&lt;br&gt;&#xA;२४४. समाप्य च स्वस्त्ययनं यथाविधि ।&lt;br&gt;&#xA;२४५. प्रदक्षिणं चैव चकार राघवम्&lt;br&gt;&#xA;२४६. पुनः पुनःश्चापि निपीड्‍य सस्वजे ॥&lt;br&gt;&#xA;२४७. तथा तु देव्या स कृतप्रदक्षिणो&lt;br&gt;&#xA;२४८. निपीड्‍य मातुश्चरणौ पुनः पुनः ।&lt;br&gt;&#xA;२४९. जगाम सीतानिलयं महायशाः&lt;br&gt;&#xA;२५०. स राघवः प्रज्वलितः स्वया श्रिया ॥&lt;/p&gt;</description>
    </item>
    <item>
      <title>०५ ०५ सहसीतालक्ष्मणः रामः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/05_sahasItAlaxmaNaH_rAmaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/05_sahasItAlaxmaNaH_rAmaH/</guid>
      <description>&lt;p&gt;१. अभिवाद्य च कौसल्यां रामः सम्प्रस्थितो वनम् ।&lt;br&gt;&#xA;२. कृतस्वस्त्ययनो मात्रा धर्मिष्टे वर्त्मनि स्थितः ॥&lt;br&gt;&#xA;३. विराजयन् राजसुतो राजमार्गं नरैर्वृतम् ।&lt;br&gt;&#xA;४. हृदयान्याममन्थेव जनस्य गुणवत्तया ॥&lt;br&gt;&#xA;५. वैदेही चापि तत्सर्वं न शुश्राव तपस्विनी ।&lt;br&gt;&#xA;६. तदेव हृदि तस्याश्च यौवराज्याभिषेचनम् ॥&lt;br&gt;&#xA;७. देवकार्यं स्वयं कृत्वा कृतज्ञा हृष्टचेतना ।&lt;br&gt;&#xA;८. अभिज्ञा राजधर्माणां राजपुत्रं प्रतीक्षते ॥&lt;br&gt;&#xA;९. प्रविवेशाथ रामस्तु स्वं वेश्म सुविभूषितम् ।&lt;br&gt;&#xA;१०. प्रहृष्टजनसम्पूर्णं ह्रिया किञ्चिदवाङ्‍मुखः ॥&lt;br&gt;&#xA;११. अथ सीता समुत्पत्य वेपमाना च तं पतिम् ।&lt;br&gt;&#xA;१२. अपश्यत् शोकसन्तप्तं चिन्ताव्याकुलितेन्द्रियम् ॥&lt;br&gt;&#xA;१३. तां दृष्ट्वा सह धर्मात्मा न शशाक मनोगतम् ।&lt;br&gt;&#xA;१४. तं शोकं राघवः सोढुं ततो विवृततां गतः ॥&lt;br&gt;&#xA;१५. विवर्णवदनं दृष्ट्वा तं प्रस्विन्नममर्षणम् ।&lt;br&gt;&#xA;१६. आह दुःखाभिसन्तप्ता किमिदानीमिदं प्रभो ॥&lt;br&gt;&#xA;१७. अद्य बार्हस्पतः श्रीमानुक्तः पुष्यो नु राघव ।&lt;br&gt;&#xA;१८. प्रोच्यते ब्राह्मणैः प्राज्ञैः केन त्वमसि दुर्मनाः ॥&lt;br&gt;&#xA;१९. अभिषेको यथा सज्जः किमिदानीमिदं तव ।&lt;br&gt;&#xA;२०. अपूर्वो मुखवर्णश्च न प्रहर्षश्च लक्ष्यते ॥&lt;br&gt;&#xA;२१. इतीव विलपन्तीं तां प्रोवाच रघुनन्दनः ।&lt;br&gt;&#xA;२२. सीते तत्रभवान् तातः प्रव्राजयति मां वनम् ॥&lt;br&gt;&#xA;२३. कुले महति सम्भूते धर्मज्ञे धर्मचारिणि ।&lt;br&gt;&#xA;२४. श्रुणु जानकि येनेदं क्रमेणाभ्यागतं मम ॥&lt;br&gt;&#xA;२५. राज्ञा सत्यप्रतिज्ञेन पित्रा दशरथेन च ।&lt;br&gt;&#xA;२६. कैकेय्यै मम मात्रे तु पुरा दत्तौ महावरौ ॥&lt;br&gt;&#xA;२७. तयाद्य मम सज्जेऽस्मिन्नभिषेके नृपोद्यते ।&lt;br&gt;&#xA;२८. प्रचोदितः स समयो धर्मेण प्रतिनिर्जितः ॥&lt;br&gt;&#xA;२९. चतुर्दश हि वर्षाणि वस्तव्यं दण्डके मया ।&lt;br&gt;&#xA;३०. पित्रा मे भरतश्चापि यौवराज्ये नियोजितः ॥&lt;br&gt;&#xA;३१. सोऽहं त्वमागतो द्रष्टुं प्रस्थितो विजनं वनम् ।&lt;br&gt;&#xA;३२. वनमद्यैव यास्यामि स्थिरा भव मनस्विनि ॥&lt;br&gt;&#xA;३३. याते च मयि कल्याणि वनं मुनिनिषेवितम् ।&lt;br&gt;&#xA;३४. व्रतोपवासपरया भवितव्यं त्वयानघे ॥&lt;br&gt;&#xA;३५. काल्यमुत्थाय देवानां कृत्वा पूजां यथाविधि ।&lt;br&gt;&#xA;३६. वन्दितव्यो दशरथः पिता मम नरेश्वरः ॥&lt;br&gt;&#xA;३७. माता च मम कौसल्या वृद्धा सन्तापकर्शिता ।&lt;br&gt;&#xA;३८. धर्ममेवाग्रतः कृत्वा त्वत्तः सम्मानमर्हति ॥&lt;br&gt;&#xA;३९. वन्दितव्याश्च ते नित्यं याः शेषा मम मातरः ।&lt;br&gt;&#xA;४०. स्नेहप्रणयसम्भोगैः समा हि मम मातरः ॥&lt;br&gt;&#xA;४१. भ्रातृपुत्रसमौ चापि द्रष्टव्यौ च विशेषतः ।&lt;br&gt;&#xA;४२. त्वया भरतशत्रुघ्नौ प्राणैः प्रियतरौ मम ॥&lt;br&gt;&#xA;४३. विप्रियं न च कर्तव्यं भरतस्य कदाचन ।&lt;br&gt;&#xA;४४. स हि राजा प्रभुश्चैव देशस्य च कुलस्य च ॥&lt;br&gt;&#xA;४५. आराधिता हि शीलेन प्रयत्नैश्चोपसेविताः ।&lt;br&gt;&#xA;४६. राजानः सम्प्रसीदन्ति प्रकुप्यन्ति विपर्यये ॥&lt;br&gt;&#xA;४७. औरसानपि पुत्रान् हि त्यजन्त्यहितकारिणः ।&lt;br&gt;&#xA;४८. समर्थान् सम्प्रगृह्णन्ति जनानपि नराधिपाः ॥&lt;br&gt;&#xA;४९. ऋद्धियुक्ता हि पुरुषा न सहन्ते परस्तवम् ।&lt;br&gt;&#xA;५०. तस्मान्न ते गुणाः कथ्या भरतस्याग्रतो मम ॥&lt;br&gt;&#xA;५१. अहं गमिष्यामि महावनं प्रिये&lt;br&gt;&#xA;५२. त्वया हि वस्तव्यमिहैव भामिनि ।&lt;br&gt;&#xA;५३. यथा व्यलीकं कुरुषे न कस्यचित्&lt;br&gt;&#xA;५४. तथा त्वया कार्यमिदं वचो मम ॥&lt;br&gt;&#xA;५५. एवमुक्ता तु वैदेही प्रियार्हा प्रियवादिनी ।&lt;br&gt;&#xA;५६. प्रणयादेव संक्रुद्धा भर्तारमिदमब्रवीत् ॥&lt;br&gt;&#xA;५७. किमिदं भाषसे राम वाक्यं लघुतया ध्रुवम् ।&lt;br&gt;&#xA;५८. त्वया यदपहास्यं मे श्रुत्वा नरवरात्मज ॥&lt;br&gt;&#xA;५९. आर्यपुत्र पिता माता भ्राता पुत्रस्तथा स्नुषा ।&lt;br&gt;&#xA;६०. स्वानि पुण्यानि भुञ्जानाः स्वं स्वं भाग्यमुपासते ॥&lt;br&gt;&#xA;६१. भर्तुर्भाग्यं तु भार्य्यैका प्राप्नोति पुरुषर्षभ ।&lt;br&gt;&#xA;६२. अतश्चैवाहमादिष्टा वने वस्तव्यमित्यपि ॥&lt;br&gt;&#xA;६३. यदि त्वं प्रस्थितो दुर्गं वनमद्यैव राघव ।&lt;br&gt;&#xA;६४. अग्रतस्ते गमिष्यामि मृद्नन्ती कुशकण्टकान् ॥&lt;br&gt;&#xA;६५. ईर्ष्यारोषौ बहिष्कृत्य भुक्तशेषमिवोदकम् ।&lt;br&gt;&#xA;६६. नय मां वीर विस्रब्धः पापं मयि न विद्यते ॥&lt;br&gt;&#xA;६७. अनुशिष्टास्मि मात्रा च पित्रा च विविधाश्रयम् ।&lt;br&gt;&#xA;६८. नास्मि सम्प्रति वक्तव्या वर्त्तितव्यं यथा मया ॥&lt;br&gt;&#xA;६९. त्वं हि कर्तुं वने शक्तो राम संपरिपालनम् ।&lt;br&gt;&#xA;७०. अन्यस्यापि जनस्येह किं पुनर्मम मानद ॥&lt;br&gt;&#xA;७१. इच्छामि सरितः शैलान् पल्वलानि वनानि च ।&lt;br&gt;&#xA;७२. द्रष्टुं सर्वत्र निर्भीता त्वया नाथेन धीमता ॥&lt;br&gt;&#xA;७३. हंसकारण्डवाकीर्णाः पद्मिनीः साधु पुष्पिताः ।&lt;br&gt;&#xA;७४. इच्छेयं सुखिनी द्रष्टुं त्वया वीरेण सङ्गता ॥&lt;br&gt;&#xA;७५. अभिषेकं करिष्यामि तासु नित्यं यतव्रता ।&lt;br&gt;&#xA;७६. सह त्वया विशालाक्ष रंस्ये परमनन्दिनी ॥&lt;br&gt;&#xA;७७. एवं वर्षसहस्राणां शतं वाहं त्वया सह ।&lt;br&gt;&#xA;७८. व्यतिक्रमं न वेत्स्यामि स्वर्गोऽपि न हि मे मतः ॥&lt;br&gt;&#xA;७९. सह त्वया गमिष्यामि वनमद्य न संशयः ।&lt;br&gt;&#xA;८०. नाहं शक्या महाभाग निवर्त्तयितुमुद्यता ॥&lt;br&gt;&#xA;८१. स एवं ब्रुवतीं सीतां धर्मज्ञो धर्मवत्सलः ।&lt;br&gt;&#xA;८२. न नेतुं कुरुते बुद्धिं वने दुःखानि चिन्तयन् ॥&lt;br&gt;&#xA;८३. सान्त्वयित्वा पुनस्तां तु बाष्पदूषितलोचनाम् ।&lt;br&gt;&#xA;८४. निवर्त्तनार्थे धर्मात्मा वाक्यमेतदुवाच ह ॥&lt;br&gt;&#xA;८५. सीते विमुच्यतामेषा वनवासकृता मतिः ।&lt;br&gt;&#xA;८६. बहुदोषं हि कान्तारं वनमित्यभिधीयते ॥&lt;br&gt;&#xA;८७. क्रीडमानाश्च विस्रब्धा मत्ताः शून्ये महामृगाः ।&lt;br&gt;&#xA;८८. दृष्ट्वा समभिवर्तन्ते सीते दुःखमतो वनम् ॥&lt;br&gt;&#xA;८९. लताकण्टकसंकीर्णाः कृकवाकूपनादिताः ।&lt;br&gt;&#xA;९०. निरपाश्च सुदुर्गाश्च मार्गा दुःखमतो वनम् ॥&lt;br&gt;&#xA;९१. सुप्यते पर्णशय्यासु स्वयं भुग्नासु भूतले ।&lt;br&gt;&#xA;९२. रात्रिषु श्रमखिन्नेन तस्माद्दुःखतरं वनम् ॥&lt;br&gt;&#xA;९३. उपवासश्च कर्तव्यो यथाप्राणेन मैथिलि ।&lt;br&gt;&#xA;९४. जटाभारश्च कर्तव्यो वल्कलाम्बरधारिणा ॥&lt;br&gt;&#xA;९५. पतङ्गा वृश्चिकाः कीटा दंशाश्च मशकैः सह ।&lt;br&gt;&#xA;९६. बाधन्ते नित्यमबले सर्वं दुःखमतो वनम् ॥&lt;br&gt;&#xA;९७. एतत्तु वचनं श्रुत्वा सीता रामस्य दुःखिता ।&lt;br&gt;&#xA;९८. प्रसक्ताश्रुमुखी मन्दमिदं वचनमब्रवीत् ॥&lt;br&gt;&#xA;९९. ये त्वया कीर्तिता दोषा वने वस्तव्यतां प्रति ।&lt;br&gt;&#xA;१००. गुणानित्येव तान् विद्धि तव स्नेहपुरस्कृतान् ॥&lt;br&gt;&#xA;१०१. न च मां त्वत्समीपस्थामपि शक्नोति राघव ।&lt;br&gt;&#xA;१०२. सुराणामीश्वरः शक्रः प्रधर्षयितुमोजसा ॥&lt;br&gt;&#xA;१०३. अथ चापि महाप्राज्ञ ब्राह्मणानां मया श्रुतम् ।&lt;br&gt;&#xA;१०४. पुरा पितृगृहे सत्यं वस्तव्यं किल मे वने ॥&lt;br&gt;&#xA;१०५. लक्षणिभ्यो द्विजातिभ्यः श्रुत्वाहं वचनं पुरा ।&lt;br&gt;&#xA;१०६. वनवासकृतोत्साहा नित्यमेव महाबल ॥&lt;br&gt;&#xA;१०७. कालश्चायं समुत्पन्नः सत्यवाग् भवतु द्विजः ॥&lt;br&gt;&#xA;१०८. प्रसादितश्च वै पूर्वं त्वं वै बहुविधं प्रभो ।&lt;br&gt;&#xA;१०९. गमनं वनवासस्य कांक्षितं हि सह त्वया ॥&lt;br&gt;&#xA;११०. भक्तां पतिव्रतां दीनां मां समां सुखदुःखयोः ।&lt;br&gt;&#xA;१११. नेतुमर्हसि काकुत्स्थ समानसुखदुःखिनीम् ॥&lt;br&gt;&#xA;११२. एवं बहुविधं तं सा याचते गमनं प्रति ।&lt;br&gt;&#xA;११३. नानुमेने महाबाहुस्तां नेतुं विजने वने ॥&lt;br&gt;&#xA;११४. सान्त्व्यमाना तु रामेण मैथिली जनकात्मजा ।&lt;br&gt;&#xA;११५. वनवासनिमित्ताय भर्तारमिदमब्रवीत् ॥&lt;br&gt;&#xA;११६. सा तमुत्तमसंविज्ञा सीता विपुलवक्षसम् ।&lt;br&gt;&#xA;११७. प्रणयाच्चाभिमानाच्च परिचिक्षेप राघवम् ॥&lt;br&gt;&#xA;११८. किम्त्वामन्यत वैदेहः पिता मे मिथिलाधिपः ।&lt;br&gt;&#xA;११९. राम जामातरं प्राप्य स्त्रियं पुरुषविग्रहम् ॥&lt;br&gt;&#xA;१२०. अनृतं बत लोकोऽयमज्ञानाद्यदि वक्ष्यति ।&lt;br&gt;&#xA;१२१. तेजो नास्ति परं रामे तपतीव दिवाकरे ॥&lt;br&gt;&#xA;१२२. किं हि कृत्वा विषण्णस्त्वं कुतो वा भयमस्ति ते ।&lt;br&gt;&#xA;१२३. यत् परित्यक्तुकामस्त्वं मामनन्यपरायणाम् ॥&lt;br&gt;&#xA;१२४. स्वयं तु भार्यां कौमारीं चिरमध्युषितां सतीम् ।&lt;br&gt;&#xA;१२५. शैलूष इव मां राम परेभ्यो दातुमर्हसि ॥&lt;br&gt;&#xA;१२६. न च मे भविता तत्र कश्चित् पथि परिश्रमः ।&lt;br&gt;&#xA;१२७. पृष्टतस्तव गच्छन्त्या विहारशयनेष्विव ॥&lt;br&gt;&#xA;१२८. कुशकाशशरेषीका ये च कन्टकिनो द्रुमाः ।&lt;br&gt;&#xA;१२९. तूलाजिनसमस्पर्शा मार्गे मम सह त्वया ॥&lt;br&gt;&#xA;१३०. महावातसमुद्‍धूतं यन्मामपकरिष्यति ।&lt;br&gt;&#xA;१३१. रजो रमण तन्मन्ये परार्ध्यमिव चन्दनम् ॥&lt;br&gt;&#xA;१३२. शाद्वलेषु यथा शिश्ये वनान्ते वनगोचर ।&lt;br&gt;&#xA;१३३. कुथास्तरणतल्पेषु किं स्यात् सुखतरं ततः ॥&lt;br&gt;&#xA;१३४. पत्रं मूलं फलं यत्त्वमल्पं वा यदि वा बहु ।&lt;br&gt;&#xA;१३५. दास्यसि स्वयमाहृत्य तन्मेऽमृतरसोपमम् ॥&lt;br&gt;&#xA;१३६. न मातुर्न पितुस्तत्र स्मरिष्यामि न वेश्मनः ।&lt;br&gt;&#xA;१३७. आर्त्तवान्युपभुञ्जाना पुष्पाणि च फलानि च ॥&lt;br&gt;&#xA;१३८. न च तत्र गतः किञ्चिद् द्रष्टुमर्हसि विप्रियम् ।&lt;br&gt;&#xA;१३९. मत्कृते न च ते शोको न भविष्यामि दुर्भरा ॥&lt;br&gt;&#xA;१४०. यस्त्वया सह स स्वर्गो निरयो यस्त्वया विना ।&lt;br&gt;&#xA;१४१. इति जानन् परां प्रीतिं गच्छ राम मया सह ॥&lt;br&gt;&#xA;१४२. इति सा शोकसन्तप्ता विलप्य करुणं बहु ।&lt;br&gt;&#xA;१४३. चुक्रोश पतिमायस्ता भृशमालिङ्ग्य सस्वरम् ॥&lt;br&gt;&#xA;१४४. सा विद्धा बहुभिर्वाक्यैर्दिग्धैरिव गजाङ्गना ।&lt;br&gt;&#xA;१४५. चिरसन्नियतं बाष्पं मुमोचाग्निमिवारणिः ॥&lt;br&gt;&#xA;१४६. तस्याः स्फटिकसङ्काशं वारि सन्तापसम्भवम् ।&lt;br&gt;&#xA;१४७. नेत्राभ्यां परिसुस्राव पङ्कजाभ्यामिवोदकम् ॥&lt;br&gt;&#xA;१४८. तच्चैवामलचन्द्राभं मुखमायतलोचनम् ।&lt;br&gt;&#xA;१४९. पर्यशुष्यत बाष्पेण जलोद्धृतमिवाम्बुजम् ॥&lt;br&gt;&#xA;१५०. तां परिष्वज्य बाहुभ्यां विसंज्ञामिव दुःखिताम् ।&lt;br&gt;&#xA;१५१. उवाच वचनं रामः परिविश्वासयन्स्तदा ॥&lt;br&gt;&#xA;१५२. न देवि तव दुःखेन स्वर्गमप्यभिरोचये ।&lt;br&gt;&#xA;१५३. न हि मेऽस्ति भयं किञ्चित् स्वयम्भोरिव सर्वतः ॥&lt;br&gt;&#xA;१५४. तव सर्वमभिप्रायमविज्ञाय शुभानने ।&lt;br&gt;&#xA;१५५. वासं न रोचयेऽरण्ये शक्तिमानपि रक्षणे ॥&lt;br&gt;&#xA;१५६. यत्सृष्टासि मया सार्धं वनवासाय मैथिलि ।&lt;br&gt;&#xA;१५७. न विहातुं मया शक्या कीर्तिरात्मवता यथा ॥&lt;br&gt;&#xA;१५८. सर्वथा सदृशं सीते मम स्वस्य कुलस्य च ।&lt;br&gt;&#xA;१५९. व्यवसायमतिक्रान्ता कान्ते त्वमतिशोभनम् ॥&lt;br&gt;&#xA;१६०. आरभस्व शुभश्रोणि वनवासक्षमाः क्रियाः ।&lt;br&gt;&#xA;१६१. नेदानीं त्वदृते सीते स्वर्गोऽपि मम रोचते ॥&lt;br&gt;&#xA;१६२. ब्राह्मणेभ्यश्च रत्नानि भिक्षुकेभ्यश्च भोजनम् ।&lt;br&gt;&#xA;१६३. देहि चाशंसमानेभ्यः सन्त्वरस्व च मा चिरम् ॥&lt;br&gt;&#xA;१६४. अनुकूलं तु सा भर्तुर्ज्ञात्वा गमनमात्मनः ।&lt;br&gt;&#xA;१६५. क्षिप्रं प्रमुदिता देवी दातुमेवोपचक्रमे ॥&lt;br&gt;&#xA;१६६. एवं श्रुत्वा तु संवादं लक्ष्मणः पूर्वमागतः ।&lt;br&gt;&#xA;१६७. बाष्पपर्याकुलमुखः शोकं सोढुमशक्नुवन् ।&lt;br&gt;&#xA;१६८. स भ्रातुश्चरणौ गाढं निपीड्य रघुनन्दनः ।&lt;br&gt;&#xA;१६९. सीतामुवाचातियशा राघवं च महाव्रतम् ॥&lt;br&gt;&#xA;१७०. यदि गन्तुं कृता बुद्धिः वनं मृगगजायुतम् ।&lt;br&gt;&#xA;१७१. अहं त्वानुगमिष्यामि वनमग्रे धनुर्धरः ॥&lt;br&gt;&#xA;१७२. न देवलोकाक्रमणं नामरत्वमहं वृणे ।&lt;br&gt;&#xA;१७३. ऐश्वर्यं वापि लोकानां कामये न त्वया विना ॥&lt;br&gt;&#xA;१७४. एवं ब्रुवाणः सौमित्रिर्वनवासाय निश्चितः ।&lt;br&gt;&#xA;१७५. रामेण बहुभिः सान्त्वैः निषिद्धः पुनरब्रवीत् ॥&lt;br&gt;&#xA;१७६. अनुज्ञातश्च भवता पूर्वमेव यदस्म्यहम् ।&lt;br&gt;&#xA;१७७. किमिदानीं पुनरिदं क्रियते मे निवारणम् ॥&lt;br&gt;&#xA;१७८. ततोऽब्रवीन् महातेजा रामो लक्ष्मणमग्रतः ।&lt;br&gt;&#xA;१७९. स्थितं प्राग्गामिनं वीरं याचमानं कृताञ्जलिम् ॥&lt;br&gt;&#xA;१८०. स्निग्धो धर्मरतो वीरः सततं सत्पथे स्थितः ।&lt;br&gt;&#xA;१८१. प्रियः प्राणसमः वश्यो भ्राता चापि सखा च मे ॥&lt;br&gt;&#xA;१८२. मयाद्य सह सौमित्रे त्वयि गच्छति तद्वनम् ।&lt;br&gt;&#xA;१८३. को भरिष्यति कौसल्यां सुमित्रां वा यशस्विनीम् ॥&lt;br&gt;&#xA;१८४. अभिवर्षति कामैर्यः पर्जन्यः पृथिवीमिव ।&lt;br&gt;&#xA;१८५. स कामपाशपर्यस्तो महातेजा महीपतिः ॥&lt;br&gt;&#xA;१८६. सा हि राज्यमिदं प्राप्य नृपस्याश्वपतेः सुता ।&lt;br&gt;&#xA;१८७. दुःखितानां सपत्नीनां न करिष्यति शोभनम् ॥&lt;br&gt;&#xA;१८८. न स्मरिष्यति कौसल्यां सुमित्रां च सुदुःखिताम् ।&lt;br&gt;&#xA;१८९. भरतो राज्यमासाद्य कैकेय्यां पर्यवस्थितः ॥&lt;br&gt;&#xA;१९०. तामार्यां स्वयमेवेह राजानुग्रहणेन वा ।&lt;br&gt;&#xA;१९१. सौमित्रे भर कौसल्यामुक्तमर्थमिमं चर ॥&lt;br&gt;&#xA;१९२. एवं मम च ते भक्तिः भविष्यति सुदर्शिता ।&lt;br&gt;&#xA;१९३. धर्मज्ञ गुरुपूजायां धर्मश्चाप्यतुलो महान् ॥&lt;br&gt;&#xA;१९४. एवमुक्तस्तु रामेण लक्ष्मणः श्लक्ष्णया गिरा ।&lt;br&gt;&#xA;१९५. प्रत्युवाच तदा रामं वाक्यज्ञो वाक्यकोविदम् ॥&lt;br&gt;&#xA;१९६. तवैव तेजसा वीर भरतः पूजयिष्यति ।&lt;br&gt;&#xA;१९७. कौसल्यां च सुमित्रां च प्रयतो नात्र संशयः ॥&lt;br&gt;&#xA;१९८. कौसल्या बिभृयादार्या सहस्रमपि मद्विधान् ।&lt;br&gt;&#xA;१९९. यस्याः सहस्रं ग्रामाणां सम्प्राप्तमुपजीविनाम् ॥&lt;br&gt;&#xA;२००. कुरुष्व मामनुचरं वैधर्म्यं नेह विद्यते ।&lt;br&gt;&#xA;२०१. धनुरादाय सशरं खनित्रपिटकाधरः ।&lt;br&gt;&#xA;२०२. अग्रतस्ते गमिष्यामि पन्थानमनुदर्शयन् ॥&lt;br&gt;&#xA;२०३. आहरिष्यामि ते नित्यं मूलानि च फलानि च ।&lt;br&gt;&#xA;२०४. भवान्स्तु सह वैदेह्या गिरिसानुषु रंस्यते ।&lt;br&gt;&#xA;२०५. अहं सर्वं करिष्यामि जाग्रतः स्वपतश्च ते ॥&lt;br&gt;&#xA;२०६. रामस्त्वनेन वाक्येन सुप्रीतः प्रत्युवाच तम् ।&lt;br&gt;&#xA;२०७. व्रजापृच्छस्व सौमित्रे सर्वमेव सुहृज्जनम् ॥&lt;br&gt;&#xA;२०८. अहं प्रदातुमिच्छामि यदिदं मामकं धनम् ।&lt;br&gt;&#xA;२०९. ब्राह्मणेभ्यस्तपस्विभ्यस्त्वया सह परन्तप ॥&lt;br&gt;&#xA;२१०. वसिष्टपुत्रं तु सुयज्ञमार्यम्&lt;br&gt;&#xA;२११. त्वमानयाशु प्रवरं द्विजानाम् ।&lt;br&gt;&#xA;२१२. अभिप्रयास्यामि वनं समस्तान्&lt;br&gt;&#xA;२१३. अभ्यर्च्य शिष्टानपरान् द्विजातीन् ॥&lt;br&gt;&#xA;२१४. अगस्त्यं कौशिकं चैव तावुभौ ब्राह्मणोत्तमौ ।&lt;br&gt;&#xA;२१५. अर्चयाहूय सौमित्रे रत्नैः सस्यमिवाम्बुभिः ॥&lt;br&gt;&#xA;२१६. कौसल्यां च य आशीर्भिर्भक्तः पर्युपतिष्टति ।&lt;br&gt;&#xA;२१७. तस्य यानं च दासीश्च सौमित्रे सम्प्रदापय ॥&lt;br&gt;&#xA;२१८. ये चेमे कठकालापा बहवो दण्डमाणवाः ।&lt;br&gt;&#xA;२१९. नित्यस्वाध्यायशीलत्वान्नान्यत् कुर्वन्ति किञ्चन ॥&lt;br&gt;&#xA;२२०. अलसाः स्वादुकामाश्च महतां चापि सम्मताः ।&lt;br&gt;&#xA;२२१. तेषामशीतियानानि रत्नपूर्णानि दापय ॥&lt;br&gt;&#xA;२२२. ततः स पुरुषव्याघ्रस्तद्धनं लक्ष्मणः स्वयम् ।&lt;br&gt;&#xA;२२३. यथोक्तं ब्राह्मणेन्द्राणामददाद्धनदो यथा ॥&lt;br&gt;&#xA;२२४. अथाब्रवीद् बाष्पकलांस्तिष्टतश्चोपजीविनः ।&lt;br&gt;&#xA;२२५. सम्प्रदाय बहुद्रव्यमेकैकस्योपजीवनम् ॥&lt;br&gt;&#xA;२२६. लक्ष्मणस्य च यद्वेश्म गृहं च यदिदं मम ।&lt;br&gt;&#xA;२२७. अशून्यं कार्यमेकैकं यावदागमनं मम ॥&lt;br&gt;&#xA;२२८. ततोऽस्य धनमाजह्रुः सर्वमेवोपजीविनः ।&lt;br&gt;&#xA;२२९. स राशिः सुमहान्स्तत्र दर्शनीयोऽह्यदृश्यत ॥&lt;br&gt;&#xA;२३०. तत्रासीत् पिङ्गलो गार्ग्यः त्रिजटो नाम वै द्विजः ।&lt;br&gt;&#xA;२३१. उञ्छवृत्तिर्वने नित्यं फालकुद्दाललाङ्गली ॥&lt;br&gt;&#xA;२३२. तमुवाच ततो रामः परिहाससमन्वितम् ॥&lt;br&gt;&#xA;२३३. गवां सहस्रमप्येकं न तु विश्राणितं मया ।&lt;br&gt;&#xA;२३४. परिक्षिपसि दण्डेन यावत्तावदवाप्स्यसि ॥&lt;br&gt;&#xA;२३५. स शाटीं त्वरितः कट्यां सम्भ्रान्तः परिवेष्ट्य ताम् ।&lt;br&gt;&#xA;२३६. आविध्य दण्डं चिक्षेप सर्वप्राणेन वेगितः ॥&lt;br&gt;&#xA;२३७. स तीर्त्वा सरयूपारं दण्डस्तस्य कराच्च्युतः ।&lt;br&gt;&#xA;२३८. गोव्रजे बहुसाहस्रे पपातोक्षणसन्निधौ ॥&lt;br&gt;&#xA;२३९. तं परिष्वज्य धर्मात्मा आ तस्मात् सरयूतटात् ।&lt;br&gt;&#xA;२४०. आनयामास ता गोपैस्त्रिजटायाश्रमं प्रति ॥&lt;br&gt;&#xA;२४१. उवाच च ततो रामः तं गार्ग्यमभिसान्त्वयन् ।&lt;br&gt;&#xA;२४२. मन्युर्न खलु कर्तव्यः परिहासो ह्ययं मम ॥&lt;br&gt;&#xA;२४३. ततः सभार्यः त्रिजटो महामुनिः&lt;br&gt;&#xA;२४४. गवामनीकं प्रतिगृह्य मोदितः ।&lt;br&gt;&#xA;२४५. यशोबलप्रीतिसुखोपबृंहिणीः&lt;br&gt;&#xA;२४६. तदाशिषः प्रत्यवदन्महात्मनः ॥&lt;br&gt;&#xA;२४७. द्विजः सुहृद्‍भृत्यजनोऽथवा तदा&lt;br&gt;&#xA;२४८. दरिद्रभिक्षाचरणश्च योऽभवत् ।&lt;br&gt;&#xA;२४९. न तत्र कश्चिन्नबभूव तर्पितो&lt;br&gt;&#xA;२५०. यथार्हसम्माननदानसम्भ्रमैः ॥&lt;/p&gt;</description>
    </item>
    <item>
      <title>०६ ०६ सीतालक्ष्मणसहितरामवनगमनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/06_sItAlaxmaNasahitarAmavanagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/06_sItAlaxmaNasahitarAmavanagamanam/</guid>
      <description>&lt;p&gt;१. दत्त्वा तु सह वैदेह्या ब्राह्मणेभ्यो धनं बहु ।&lt;br&gt;&#xA;२. जग्मतुः पितरं द्रष्टुं सीतया सह राघवौ ॥&lt;br&gt;&#xA;३. ततः प्रासादहर्म्याणि विमानशिखराणि च ।&lt;br&gt;&#xA;४. अधिरुह्य जनः श्रीमानुदासीनो व्यलोकयत् ॥&lt;br&gt;&#xA;५. पदातिं वर्जितच्छत्रं रामं दृष्ट्वा तदा जनाः ।&lt;br&gt;&#xA;६. ऊचुर्बहुविधा वाचः शोकोपहतचेतसः ॥&lt;br&gt;&#xA;७. यं यान्तमनुयाति स्म चतुरङ्गबलं महत् ।&lt;br&gt;&#xA;८. तमेकं सीतया सार्धमनुयाति स्म लक्ष्मणः ॥&lt;br&gt;&#xA;९. ऐश्वर्यस्य रसज्ञस्सन् कामिनां चैव कामदः ।&lt;br&gt;&#xA;१०. नेच्छत्येवानृतं कर्तुं पितरं धर्मगौरवात् ॥&lt;br&gt;&#xA;११. या न शक्या पुरा द्रष्टुं भूतैराकाशगैरपि ।&lt;br&gt;&#xA;१२. तामद्य सीतां पश्यन्ति राजमार्गगता जनाः ॥&lt;br&gt;&#xA;१३. अद्य नूनं दशरथः सत्त्वमाविश्य भाषते ।&lt;br&gt;&#xA;१४. निर्गुणस्यापि पुत्रस्य कथं स्याद् विप्रवासनम् ।&lt;br&gt;&#xA;१५. किं पुनर्यस्य लोकोऽयं जितो वृत्तेन केवलम् ॥&lt;br&gt;&#xA;१६. आनृशंस्यमनुक्रोशः श्रुतं शीलः दमः शमः ।&lt;br&gt;&#xA;१७. राघवं शोभयन्त्येते षड्गुणाः पुरुषर्षभम् ॥&lt;br&gt;&#xA;१८. तस्मात्तस्योपघातेन प्रजाः परमपीडिताः ।&lt;br&gt;&#xA;१९. औदकानीव सत्त्वानि ग्रीष्मे सलिलसङ्क्षयात् ॥&lt;br&gt;&#xA;२०. मूलं ह्येष मनुष्याणां धर्मसारो महाद्युतिः ।&lt;br&gt;&#xA;२१. पुष्पं फलं च पत्रं च शाखाश्चास्येतरे जनाः ॥&lt;br&gt;&#xA;२२. उद्यानानि परित्यज्य क्षेत्राणि च गृहाणि च ।&lt;br&gt;&#xA;२३. एकदुःखसुखा राममनुगच्छाम धार्मिकम् ॥&lt;br&gt;&#xA;२४. मूषकैः परिधावद्भिरुद्बिलैरावृतानि च ।&lt;br&gt;&#xA;२५. अपेतोदकधूमानि हीनसम्मार्जनानि च ।&lt;br&gt;&#xA;२६. अस्मत्त्यक्तानि वेश्मानि कैकेयी प्रतिपद्यताम् ॥&lt;br&gt;&#xA;२७. राघवेण वने सर्वे सह वत्स्याम निर्वृताः ॥&lt;br&gt;&#xA;२८. इत्येवं विविधा वाचो नानाजनसमीरिताः ।&lt;br&gt;&#xA;२९. शुश्राव रामः श्रुत्वा च न विचक्रेऽस्य मानसम् ॥&lt;br&gt;&#xA;३०. विनीतवीरपुरुषं प्रविश्य तु नृपालयम् ।&lt;br&gt;&#xA;३१. ददर्शावस्थितं दीनं सुमन्त्रमविदूरतः ॥&lt;br&gt;&#xA;३२. ततः कमलपत्राक्षः श्यामो निरुदरो महान् ।&lt;br&gt;&#xA;३३. उवाच रामः तं सूतं पितुराख्याहि मामिति ॥&lt;br&gt;&#xA;३४. स रामप्रेषितः क्षिप्रं सन्तापकलुषेन्द्रियः ।&lt;br&gt;&#xA;३५. तं वर्द्धयित्वा राजानं सूतः पूर्वं जयाशिषा ।&lt;br&gt;&#xA;३६. भयविक्लवया वाचा मन्दया श्लक्ष्णमब्रवीत् ॥&lt;br&gt;&#xA;३७. अयं स पुरुषव्याघ्रो द्वारि तिष्ठति ते सुतः ।&lt;br&gt;&#xA;३८. ब्राह्मणेभ्यो धनं दत्त्वा सर्वं चैवोपजीविनाम् ॥&lt;br&gt;&#xA;३९. गमिष्यति महारण्यं तं पश्य जगतीपते ॥&lt;br&gt;&#xA;४०. स सत्यवादी धर्मात्मा नरेन्द्रः प्रत्युवाच तम् ।&lt;br&gt;&#xA;४१. दारैः परिवृतः सर्वैः द्रष्टुमिच्छामि धार्मिकम् ॥&lt;br&gt;&#xA;४२. आगतेषु च दारेषु समवेक्ष्य महीपतिः ।&lt;br&gt;&#xA;४३. उवाच राजा तं सूतं सुमन्त्रानय मे सुतम् ॥&lt;br&gt;&#xA;४४. स सुतो राममादाय लक्ष्मणं मैथिलीं तदा ।&lt;br&gt;&#xA;४५. जगामाभिमुखस्तूर्णं सकाशं जगतीपतेः ॥&lt;br&gt;&#xA;४६. स राजा पुत्रमायान्तं दृष्ट्वा दूरात् कृताञ्जलिम् ।&lt;br&gt;&#xA;४७. उत्पपातासनात्तूर्णमार्त्तः स्त्रीजनसंवृतः ॥&lt;br&gt;&#xA;४८. सोऽभिदुद्राव वेगेन रामं दृष्ट्वा विशां पतिः ।&lt;br&gt;&#xA;४९. तमसम्प्राप्य दुःखार्तः पपात भुवि मूर्च्छितः ॥&lt;br&gt;&#xA;५०. तं रामोऽभ्यपतत् क्षिप्रं लक्ष्मणश्च महारथः ।&lt;br&gt;&#xA;५१. विसञ्ज्ञमिव दुःखेन सशोकं नृपतिं तदा ॥&lt;br&gt;&#xA;५२. अथ रामो मुहूर्तेन लब्धसञ्ज्ञं महीपतिम् ।&lt;br&gt;&#xA;५३. उवाच प्राञ्जलिर्भूत्वा शोकार्णवपरिप्लुतम् ॥&lt;br&gt;&#xA;५४. आपृच्छे त्वां महाराज सर्वेषामीश्वरोऽसि नः ।&lt;br&gt;&#xA;५५. प्रस्थितं दण्डकारण्यं पश्य त्वं कुशलेन माम् ॥&lt;br&gt;&#xA;५६. लक्ष्मणं चानुजानीहि सीता चान्वेति मां वनम् ।&lt;br&gt;&#xA;५७. कारणैर्बहुभिस्तथ्यैर्वार्यमाणौ न चेच्छतः ॥&lt;br&gt;&#xA;५८. अनुजानीहि सर्वान्नः शोकमुत्सृज्य मानद ॥&lt;br&gt;&#xA;५९. प्रतीक्षमाणमव्यग्रमनुज्ञां जगतीपतेः ।&lt;br&gt;&#xA;६०. उवाच राजा सम्प्रेक्ष्य वनवासाय राघवम् ॥&lt;br&gt;&#xA;६१. अहं राघव कैकेय्या वरदानेन मोहितः ।&lt;br&gt;&#xA;६२. अयोध्यायां त्वमेवाद्य भव राजा निगृह्य माम् ॥&lt;br&gt;&#xA;६३. एवमुक्तो नृपतिना रामो धर्मभृतां वरः ।&lt;br&gt;&#xA;६४. प्रत्युवाचाञ्जलिं कृत्वा पितरं वाक्यकोविदः ॥&lt;br&gt;&#xA;६५. अहं त्वरण्ये वत्स्यामि न मे कार्यं त्वयानृतम् ॥&lt;br&gt;&#xA;६६. नव पञ्च च वर्षाणि वनवासे विहृत्य ते ।&lt;br&gt;&#xA;६७. पुनः पादौ ग्रहीष्यामि प्रतिज्ञान्ते नराधिप ॥&lt;br&gt;&#xA;६८. रुदन्नार्त्तः प्रियं पुत्रं सत्यपाशेन संयतः ।&lt;br&gt;&#xA;६९. कैकेय्या चोद्यमानस्तु मिथो राजा तमब्रवीत् ॥&lt;br&gt;&#xA;७०. श्रेयसे वृद्धये तात पुनरागमनाय च ।&lt;br&gt;&#xA;७१. गच्छस्वारिष्टमव्यग्रः पन्थानमकुतोभयम् ॥&lt;br&gt;&#xA;७२. न हि सत्यात्मनस्तात धर्माभिमनसस्तव ।&lt;br&gt;&#xA;७३. विनिवर्तयितुं बुद्धिः शक्यते रघुनन्दन ॥&lt;br&gt;&#xA;७४. न चैतन्मे प्रियं पुत्र शपे सत्येन राघव ।&lt;br&gt;&#xA;७५. छन्नया छलितस्त्वस्मि स्त्रिया च्छन्नाग्निकल्पया ॥&lt;br&gt;&#xA;७६. न चैतदाश्चर्यतमं यस्त्वं ज्येष्ठः सुतो मम ।&lt;br&gt;&#xA;७७. अपानृतकथं पुत्र पितरं कर्तुमिच्छसि ॥&lt;br&gt;&#xA;७८. मातरं मां च सम्पश्यन् वसेमामद्य शर्वरीम् ।&lt;br&gt;&#xA;७९. तर्पितः सर्वकामैस्त्वं श्वः काले साधयिष्यसि ॥&lt;br&gt;&#xA;८०. अथ रामस्तथा श्रुत्वा पितुरार्त्तस्य भाषितम् ।&lt;br&gt;&#xA;८१. लक्ष्मणेन सह भ्रात्रा दीनो वचनमब्रवीत् ॥&lt;br&gt;&#xA;८२. प्राप्स्यामि यानद्य गुणान् को मे श्वस्तान् प्रदास्यति ।&lt;br&gt;&#xA;८३. उपक्रमणमेवातः सर्वकामैरहं वृणे ॥&lt;br&gt;&#xA;८४. इयं सराष्‍ट्रा सजना धनधान्यसमाकुला ।&lt;br&gt;&#xA;८५. मया विसृष्टा वसुधा भरताय प्रदीयताम् ॥&lt;br&gt;&#xA;८६. नैवाहं राज्यमिच्छामि न सुखं नैव मैथिलीम् ।&lt;br&gt;&#xA;८७. नैव सर्वानिमान् कामान् न स्वर्गं नैव जीवितम् ।&lt;br&gt;&#xA;८८. त्वामहं सत्यमिच्छामि नानृतं पुरुषर्षभ ॥&lt;br&gt;&#xA;८९. अर्थितो ह्यस्मि कैकेय्या वनं गच्छेति राघव ।&lt;br&gt;&#xA;९०. मया चोक्तं व्रजामीति तत्सत्यमनुपालये ॥&lt;br&gt;&#xA;९१. मा चोत्कण्ठां कृथा देव वने रंस्यामहे वयम् ।&lt;br&gt;&#xA;९२. प्रशान्तहरिणाकीर्णे नानाशकुननादिते ॥&lt;br&gt;&#xA;९३. चतुर्दशसु वर्षेषु गतेषु नरसत्तम ।&lt;br&gt;&#xA;९४. पुनर्द्रक्ष्यसि मां प्राप्तं सन्तापोऽयं विमुच्यताम् ॥&lt;br&gt;&#xA;९५. एवं स राजा व्यसनाभिपन्नः&lt;br&gt;&#xA;९६. शोकेन दुःखेन च ताम्यमानः ।&lt;br&gt;&#xA;९७. आलिङ्ग्य पुत्रं सुविनष्टसञ्ज्ञो&lt;br&gt;&#xA;९८. मोहं गतो नैव चिचेष्ट किञ्चित् ॥&lt;br&gt;&#xA;९९. देव्यस्तदा संरुरुदुः समेताः&lt;br&gt;&#xA;१००. तां वर्जयित्वा नरदेवपत्नीम् ।&lt;br&gt;&#xA;१०१. रुदन् सुमन्त्रोऽपि जगाम मूर्च्छाम्&lt;br&gt;&#xA;१०२. हाहाकृतं तत्र बभूव सर्वम् ॥&lt;br&gt;&#xA;१०३. ततो निर्धूय सहसा शिरो निःश्वस्य चासकृत् ।&lt;br&gt;&#xA;१०४. मनः समीक्षमाणश्च सूतो दशरथस्य सः ।&lt;br&gt;&#xA;१०५. वाक्यवज्रैरनुपमैः निर्भिन्दन्निव चाशुगैः ।&lt;br&gt;&#xA;१०६. कैकेय्याः सर्वमर्माणि सुमन्त्रः प्रत्यभाषत ॥&lt;br&gt;&#xA;१०७. नह्यकार्यतमं किञ्चित्तव देवीह विद्यते ।&lt;br&gt;&#xA;१०८. पतिघ्नीं त्वामहं मन्ये कुलघ्नीमपि चान्ततः ॥&lt;br&gt;&#xA;१०९. राजा भवतु ते पुत्रो भरतः शास्तु मेदिनीम् ।&lt;br&gt;&#xA;११०. वयं तत्र गमिष्यामो यत्र रामो गमिष्यति ॥&lt;br&gt;&#xA;१११. न हि ते विषये कश्चित् ब्राह्मणो वस्तुमर्हति ।&lt;br&gt;&#xA;११२. तादृशं त्वममर्यादमद्य कर्म चिकीर्षसि ॥&lt;br&gt;&#xA;११३. मा त्वं प्रोत्साहिता पापैर्देवराजसमप्रभम् ।&lt;br&gt;&#xA;११४. भर्त्तारं लोकभर्त्तारं असद्धर्ममुपादधाः ॥&lt;br&gt;&#xA;११५. ज्येष्ठो वदान्यः कर्मण्यः स्वधर्मपरिरक्षिता ।&lt;br&gt;&#xA;११६. रक्षिता जीवलोकस्य बली रामोऽभिषिच्यताम् ॥&lt;br&gt;&#xA;११७. परिवादो हि ते देवि महान् लोके चरिष्यति ।&lt;br&gt;&#xA;११८. यदि रामो वनं याति विहाय पितरं नृपम् ॥&lt;br&gt;&#xA;११९. इति सान्त्वैश्च तीक्ष्णैश्च कैकेयीं राजसंसदि ।&lt;br&gt;&#xA;१२०. सुमन्त्रः क्षोभयामास भूय एव कृताञ्जलिः ॥&lt;br&gt;&#xA;१२१. नैव सा क्षुभ्यते देवी न च स्म परिदूयते ।&lt;br&gt;&#xA;१२२. न चास्या मुखवर्णस्य विक्रिया लक्ष्यते तदा ॥&lt;br&gt;&#xA;१२३. ततः सुमन्त्रमैक्ष्वाकः पीडितोऽत्र प्रतिज्ञया ।&lt;br&gt;&#xA;१२४. स बाष्पमतिनिःश्वस्य जगादेदं पुनः पुनः ॥&lt;br&gt;&#xA;१२५. सूत रत्नसुसम्पूर्णा चतुर्विधबला चमूः ।&lt;br&gt;&#xA;१२६. राघवस्यानुयात्रार्थं क्षिप्रं प्रतिविधीयताम् ॥&lt;br&gt;&#xA;१२७. आयुधानि च मुख्यानि नागराः शकटानि च ।&lt;br&gt;&#xA;१२८. अनुगच्छन्तु काकुत्स्थं व्याधाश्चारण्यगोचराः ॥&lt;br&gt;&#xA;१२९. धान्यकोशश्च यः कश्चिद्धनकोशश्च मामकः ।&lt;br&gt;&#xA;१३०. तौ राममनुगच्छेतां वसन्तं निर्जने वने ॥&lt;br&gt;&#xA;१३१. एवं ब्रुवति काकुत्स्थे कैकेय्या भयमागतम् ।&lt;br&gt;&#xA;१३२. मुखं चाप्यगमच्छोषं स्वरश्चापि न्यरुद्ध्यत ॥&lt;br&gt;&#xA;१३३. सा विषण्णा च सन्त्रस्ता मुखेन परिशुष्यता ।&lt;br&gt;&#xA;१३४. राजानमेवाभिमुखी कैकेयी वाक्यमब्रवीत् ॥&lt;br&gt;&#xA;१३५. राज्यं गतजनं साधो पीतमण्डां सुरामिव ।&lt;br&gt;&#xA;१३६. निरास्वाद्यतमं शून्यं भरतो नाभिपत्स्यते ॥&lt;br&gt;&#xA;१३७. तवैव वंशे सगरो ज्येष्ठपुत्रमुपारुधत् ।&lt;br&gt;&#xA;१३८. असमञ्ज इति ख्यातं तथायं गन्तुमर्हति ॥&lt;br&gt;&#xA;१३९. एवमुक्तो धिगित्येव राजा दशरथोऽब्रवीत् ।&lt;br&gt;&#xA;१४०. व्रीडितश्च जनः सर्वः सा च तं नावबुध्यत ॥&lt;br&gt;&#xA;१४१. तत्र वृद्धो महामात्रः सिद्धार्थो नाम नामतः ।&lt;br&gt;&#xA;१४२. शुचिर्बहुमतो राज्ञः कैकेयीमिदमब्रवीत् ॥&lt;br&gt;&#xA;१४३. असमञ्जो गृहीत्वा तु क्रीडतः पथि दारकान् ।&lt;br&gt;&#xA;१४४. सरय्वाः प्रक्षिपन्नप्सु रमते तेन दुर्मतिः ॥&lt;br&gt;&#xA;१४५. रामः किमकरोत् पापं येनैवमुपरुध्यते ॥&lt;br&gt;&#xA;१४६. अथवा देवि दोषं त्वं कञ्चित् पश्यसि राघवे ।&lt;br&gt;&#xA;१४७. तमद्य ब्रूहि तत्त्वेन ततो रामो विवास्यताम् ॥&lt;br&gt;&#xA;१४८. अदुष्टस्य हि सन्त्यागः सत्पथे निरतस्य च ।&lt;br&gt;&#xA;१४९. निर्दहेदपि शक्रस्य द्युतिं धर्मनिरोधनात् ॥&lt;br&gt;&#xA;१५०. श्रुत्वा तु सिद्धार्थवचो राजा श्रान्ततरः स्वनः ।&lt;br&gt;&#xA;१५१. शोकोपहतया वाचा कैकेयीमिदमब्रवीत् ॥&lt;br&gt;&#xA;१५२. एतद्वचो नेच्छसि पापवृत्ते&lt;br&gt;&#xA;१५३. हितं न जानासि ममात्मनो वा ।&lt;br&gt;&#xA;१५४. अनुव्रजिष्याम्यहमद्य रामम्&lt;br&gt;&#xA;१५५. राज्यं परित्यज्य सुखं धनं च ।&lt;br&gt;&#xA;१५६. सहैव राज्ञा भरतेन च त्वम्&lt;br&gt;&#xA;१५७. यथासुखं भुङ्क्ष्व चिराय राज्यम् ॥&lt;br&gt;&#xA;१५८. महामात्रवचः श्रुत्वा रामो दशरथं तदा ।&lt;br&gt;&#xA;१५९. अभ्यभाषत वाक्यं तु विनयज्ञो विनीतवत् ॥&lt;br&gt;&#xA;१६०. त्यक्तभोगस्य मे राजन् वने वन्येन जीवतः ।&lt;br&gt;&#xA;१६१. किं कार्यमनुयात्रेण त्यक्तसङ्गस्य सर्वतः ॥&lt;br&gt;&#xA;१६२. यो हि दत्त्वा गजश्रेष्ठं कक्ष्यायां कुरुते मनः ।&lt;br&gt;&#xA;१६३. रज्जुस्नेहेन किं तस्य त्यजतः कुञ्जरोत्तमम् ॥&lt;br&gt;&#xA;१६४. सर्वाण्येवानुजानामि चीराण्येवानयन्तु मे ॥&lt;br&gt;&#xA;१६५. अथ चीराणि कैकेयी स्वयमाहृत्य राघवम् ।&lt;br&gt;&#xA;१६६. उवाच परिधत्स्वेति जनौघे निरपत्रपा ॥&lt;br&gt;&#xA;१६७. स चीरे पुरुषव्याघ्रः कैकेय्याः प्रतिगृह्य ते ।&lt;br&gt;&#xA;१६८. सूक्ष्मवस्त्रमवक्षिप्य मुनिवस्त्राण्यवस्त ह ॥&lt;br&gt;&#xA;१६९. लक्ष्मणश्चापि तत्रैव विहाय वसने शुभे ।&lt;br&gt;&#xA;१७०. तापसाच्छादने चैव जग्राह पितुरग्रतः ॥&lt;br&gt;&#xA;१७१. अथात्मपरिधानार्थं सीता कौशेयवासिनी ।&lt;br&gt;&#xA;१७२. समीक्ष्य चीरं सन्त्रस्ता पृषती वागुरामिव ॥&lt;br&gt;&#xA;१७३. सा व्यपत्रपमाणेव प्रगृह्य च सुदुर्मनाः ।&lt;br&gt;&#xA;१७४. कैकेयीकुशचीरे ते जानकी शुभलक्षणा ।&lt;br&gt;&#xA;१७५. अश्रुसम्पूर्णनेत्रा च धर्मज्ञा धर्मदर्शिनी ।&lt;br&gt;&#xA;१७६. गन्धर्वराजप्रतिमं भर्त्तारमिदमब्रवीत् ॥&lt;br&gt;&#xA;१७७. कथं नु चीरं बध्नन्ति मुनयो वनवासिनः ।&lt;br&gt;&#xA;१७८. इति ह्यकुशला सीता सा मुमोह मुहुर्मुहुः ॥&lt;br&gt;&#xA;१७९. कृत्वा कण्ठे च सा चीरमेकमादाय पाणिना ।&lt;br&gt;&#xA;१८०. तस्थौ ह्यकुशला तत्र व्रीडिता जनकात्मजा ॥&lt;br&gt;&#xA;१८१. तस्यास्तत् क्षिप्रमागम्य रामो धर्मभृतां वरः ।&lt;br&gt;&#xA;१८२. चीरं बबन्ध सीतायाः कौशेयस्योपरि स्वयम् ॥&lt;br&gt;&#xA;१८३. रामं प्रेक्ष्य तु सीताया बध्नन्तं चीरमुत्तमम् ।&lt;br&gt;&#xA;१८४. अन्तःपुरगता नार्यो मुमुचुर्वारि नेत्रजम् ।&lt;br&gt;&#xA;१८५. ऊचुश्च परमायस्ता रामं ज्वलिततेजसम् ॥&lt;br&gt;&#xA;१८६. लक्ष्मणेन सहायेन वनं गच्छस्व पुत्रक ।&lt;br&gt;&#xA;१८७. नेयमर्हति कल्याणी वस्तुं तापसवद्वने ॥&lt;br&gt;&#xA;१८८. तासामेवं विधां वाचः शृण्वन् दशरथात्मजः ।&lt;br&gt;&#xA;१८९. बबन्धैव तदा चीरं सीतया तुल्यशीलया ॥&lt;br&gt;&#xA;१९०. चीरे गृहीते तु तया समीक्ष्य नृपतेर्गुरुः ।&lt;br&gt;&#xA;१९१. निवार्य सीतां कैकेयीं वसिष्टो वाक्यमब्रवीत् ॥&lt;br&gt;&#xA;१९२. न गन्तव्यं वनं देव्या सीतया शीलवर्जिते ।&lt;br&gt;&#xA;१९३. अनुष्ठास्यति रामस्य सीता प्रकृतमासनम् ॥&lt;br&gt;&#xA;१९४. आत्मा हि दाराः सर्वेषां दारसङ्ग्रहवर्तिनाम् ।&lt;br&gt;&#xA;१९५. आत्मेयमिति रामस्य पालयिष्यति मेदिनीम् ॥&lt;br&gt;&#xA;१९६. अथ यास्यति वैदेही वनं रामेण सङ्गता ।&lt;br&gt;&#xA;१९७. वयमप्यनुयास्यामः पुरं चेदं गमिष्यति ॥&lt;br&gt;&#xA;१९८. भरतश्च सशत्रुघ्नः चीरवासा वनेचरः ।&lt;br&gt;&#xA;१९९. वने वसन्तं काकुत्स्थमनुवत्स्यति पूर्वजम् ॥&lt;br&gt;&#xA;२००. ततः शून्यां गतजनां वसुधां पादपैः सह ।&lt;br&gt;&#xA;२०१. त्वमेका शाधि दुर्वृत्ता प्रजानामहिते स्थिता ॥&lt;br&gt;&#xA;२०२. न हि तद्भविता राष्‍ट्रं यत्र रामो न भूपतिः ।&lt;br&gt;&#xA;२०३. तद्वनं भविता राष्‍ट्रं यत्र रामो निवत्स्यति ॥&lt;br&gt;&#xA;२०४. तस्यां चीरं वसानायां नाथवत्यामनाथवत् ।&lt;br&gt;&#xA;२०५. प्रचुक्रोश जनः सर्वो धिक् त्वां दशरथं त्विति ॥&lt;br&gt;&#xA;२०६. तेन तत्र प्रणादेन दुःखितः स महीपतिः ।&lt;br&gt;&#xA;२०७. चिच्छेद जीविते श्रद्धां धर्मे यशसि चात्मनः ॥&lt;br&gt;&#xA;२०८. स निःश्वस्योष्णमैक्ष्वाकः तां भार्यामिदमब्रवीत् ।&lt;br&gt;&#xA;२०९. कैकेयि कुशचीरेण न सीता गन्तुमर्हति ॥&lt;br&gt;&#xA;२१०. सुकुमारी च बाला च सततं च सुखोचिता ।&lt;br&gt;&#xA;२११. नेयं वनस्य योग्येति सत्यमाह गुरुर्मम ॥&lt;br&gt;&#xA;२१२. चीराण्यपास्याज्जनकस्य कन्या&lt;br&gt;&#xA;२१३. नेयं प्रतिज्ञा मम दत्तपूर्वा ।&lt;br&gt;&#xA;२१४. यथासुखं गच्छतु राजपुत्री&lt;br&gt;&#xA;२१५. वनं समग्रा सह सर्वरत्नैः ॥&lt;br&gt;&#xA;२१६. एवं ब्रुवन्तं पितरं रामः सम्प्रस्थितो वनम् ।&lt;br&gt;&#xA;२१७. अवाक्छिरसमासीनमिदं वचनमब्रवीत् ॥&lt;br&gt;&#xA;२१८. इयं धार्मिक कौसल्या मम माता यशस्विनी ।&lt;br&gt;&#xA;२१९. वृद्धा चाक्रुद्धशीला च न च त्वां देव गर्हते ॥&lt;br&gt;&#xA;२२०. मया विहीनां वरद प्रपन्नां शोकसागरम् ।&lt;br&gt;&#xA;२२१. अदृष्ट्पूर्वव्यसनां भूयः सम्मन्तुमर्हसि ॥&lt;br&gt;&#xA;२२२. रामस्य तु वचः श्रुत्वा मुनिवेषधरं च तम् ।&lt;br&gt;&#xA;२२३. स मुहूर्तमिवासञ्ज्ञो दुःखितश्च महीपतिः ।&lt;br&gt;&#xA;२२४. विललाप महाबाहू राममेवानुचिन्तयन् ॥&lt;br&gt;&#xA;२२५. मन्ये खलु मया पूर्वं विवत्सा बहवः कृताः ।&lt;br&gt;&#xA;२२६. प्राणिनो हिंसिता वापि तस्मादिदमुपस्थितम् ॥&lt;br&gt;&#xA;२२७. न त्वेवानागते काले देहाच्च्यवति जीवितम् ।&lt;br&gt;&#xA;२२८. कैकेय्या क्लिश्यमानस्य मृत्युर्मम न विद्यते ॥&lt;br&gt;&#xA;२२९. एवमुक्त्वा तु वचनं बाष्पेण पिहितेन्द्रियः ।&lt;br&gt;&#xA;२३०. रामेति सकृदेवोक्त्वा व्याहर्तुं न शशाक ह ॥&lt;br&gt;&#xA;२३१. सञ्ज्ञां तु प्रतिलभ्यैव मुहुर्त्तात् स महीपतिः ।&lt;br&gt;&#xA;२३२. नेत्राभ्यामश्रुपूर्णाभ्यां सुमन्त्रमिदमब्रवीत् ॥&lt;br&gt;&#xA;२३३. औपवाह्यं रथं युक्त्वा त्वमायाहि हयोत्तमैः ।&lt;br&gt;&#xA;२३४. प्रापयैनं महाभागमितो जनपदात् परम् ॥&lt;br&gt;&#xA;२३५. राज्ञो वचनमाज्ञाय सुमन्त्रः शीघ्रविक्रमः ।&lt;br&gt;&#xA;२३६. योजयित्वाययौ तत्र रथमश्वैरलङ्कृतम् ॥&lt;br&gt;&#xA;२३७. राजा सत्वरमाहूय व्यापृतं वित्तसञ्चये ।&lt;br&gt;&#xA;२३८. उवाच देशकालज्ञं निश्चितं सर्वतः शुचिम् ॥&lt;br&gt;&#xA;२३९. वासांसि च महार्हाणि भूषणानि वराणि च ।&lt;br&gt;&#xA;२४०. वर्षाण्येतानि सङ्ख्याय वैदेह्याः क्षिप्रमानय ॥&lt;br&gt;&#xA;२४१. नरेन्द्रेणैवमुक्तस्तु गत्वा कोशगृहं ततः ।&lt;br&gt;&#xA;२४२. प्रायच्छत् सर्वमाहृत्य सीतायै सममेव तत् ॥&lt;br&gt;&#xA;२४३. सा सुजाता सुजातानि वैदेही प्रस्थिता वनम् ।&lt;br&gt;&#xA;२४४. भूषयामास गात्राणि तैर्विचित्रैर्विभूषणैः ॥&lt;br&gt;&#xA;२४५. तां भुजाभ्यां परिष्वज्य श्वश्रूर्वचनमब्रवीत् ।&lt;br&gt;&#xA;२४६. असत्यः सर्वलोकेऽस्मिन् सततं सत्कृताः प्रियैः ।&lt;br&gt;&#xA;२४७. भर्त्तारं नानुमन्यन्ते विनिपातगतं स्त्रियः ॥&lt;br&gt;&#xA;२४८. साध्वीनां हि स्थितानां तु शीले सत्ये श्रुते श्रमे ।&lt;br&gt;&#xA;२४९. स्त्रीणां पवित्रं परमं पतिरेको विशिष्यते ॥&lt;br&gt;&#xA;२५०. स त्वया नावमन्तव्यः पुत्रः प्रव्राजितो मम ।&lt;br&gt;&#xA;२५१. तव दैवतमस्त्वेष निर्धनः सधनोऽपि वा ॥&lt;br&gt;&#xA;२५२. विज्ञाय वचनं सीता तस्या धर्मात्मसंहितम् ।&lt;br&gt;&#xA;२५३. कृताञ्जलिरुवाचेदं श्वश्रूमभिमुखे स्थिताम् ॥&lt;br&gt;&#xA;२५४. करिष्ये सर्वमेवाहमार्या यदनुशास्ति माम् ।&lt;br&gt;&#xA;२५५. अभिज्ञास्मि यथा भर्तुः वर्तितव्यं श्रुतं च मे ॥&lt;br&gt;&#xA;२५६. नातन्त्री वाद्यते वीणा नाचक्रो वर्तते रथः ।&lt;br&gt;&#xA;२५७. नापतिः सुखमेधेत या स्यादपि शतात्मजा ॥&lt;br&gt;&#xA;२५८. मितं ददाति हि पिता मितं माता मितं सुतः ।&lt;br&gt;&#xA;२५९. अमितस्य तु दातारं भर्तारं का न पूजयेत् ॥&lt;br&gt;&#xA;२६०. सीताया वचनं श्रुत्वा कौसल्या हृदयङ्गमम् ।&lt;br&gt;&#xA;२६१. शुद्धसत्त्वा मुमोचाश्रु सहसा दुःखहर्षजम् ॥&lt;br&gt;&#xA;२६२. तां प्राञ्जलिरभिक्रम्य मातृमध्येऽतिसत्कृताम् ।&lt;br&gt;&#xA;२६३. रामः परमधर्मात्मा मातरं वाक्यमब्रवीत् ॥&lt;br&gt;&#xA;२६४. क्षयो हि वनवासस्य क्षिप्रमेव भविष्यति ।&lt;br&gt;&#xA;२६५. सुप्तायास्ते गमिष्यन्ति नव वर्षाणि पञ्च च ॥&lt;br&gt;&#xA;२६६. एतावदभिनीतार्थमुक्त्वा स जननीं वचः ।&lt;br&gt;&#xA;२६७. त्रयश्शतशतार्धाश्च ददर्शावेक्ष्य मातरः ॥&lt;br&gt;&#xA;२६८. धर्मयुक्तमिदं वाक्यं निजगाद कृताञ्जलिः ॥&lt;br&gt;&#xA;२६९. संवासात् परुषं किञ्चिदज्ञानाद्वापि यत्कृतम् ।&lt;br&gt;&#xA;२७०. तन्मे समनुजानीत सर्वाश्चामन्त्रयामि वः ॥&lt;br&gt;&#xA;२७१. जज्ञेऽथ तासां सन्नादः क्रौञ्चीनामिव निस्वनः ।&lt;br&gt;&#xA;२७२. मानवेन्द्रस्य भार्याणामेवं वदति राघवे ॥&lt;br&gt;&#xA;२७३. अथ रामश्च सीता च लक्ष्मणश्च महाद्युतिः ।&lt;br&gt;&#xA;२७४. उपसङ्गृह्य राजानं चक्रुर्दीना प्रदक्षिणम् ॥&lt;br&gt;&#xA;२७५. तं चापि समनुज्ञाप्य धर्मज्ञः सीतया सह ।&lt;br&gt;&#xA;२७६. राघवः शोकसम्मूढो जननीमभ्यवादयत् ॥&lt;br&gt;&#xA;२७७. अन्वक्षं लक्ष्मणो भ्रातुः कौसल्यामभ्यवादयत् ।&lt;br&gt;&#xA;२७८. अथ मातुः सुमित्रायाः जग्राह चरणौ पुनः ॥&lt;br&gt;&#xA;२७९. तं वन्दमानं रुदती माता सौमित्रिमब्रवीत् ।&lt;br&gt;&#xA;२८०. हितकामा महाबाहुं मूर्ध्न्युपाघ्राय लक्ष्मणम् ॥&lt;br&gt;&#xA;२८१. सृष्टस्त्वं वनवासाय स्वनुरक्तः सुहृज्जने ।&lt;br&gt;&#xA;२८२. रामे प्रमादं मा कार्षीः पुत्र भ्रातरि गच्छति ॥&lt;br&gt;&#xA;२८३. व्यसनी वा समृद्धो वा गतिरेष तवानघ ।&lt;br&gt;&#xA;२८४. इदं हि वृत्तमुचितं कुलस्यास्य सनातनम् ॥&lt;br&gt;&#xA;२८५. रामं दशरथं विद्धि मां विद्धि जनकात्मजाम् ।&lt;br&gt;&#xA;२८६. अयोध्यामटवीं विद्धि गच्छ तात यथा सुखम् ॥&lt;br&gt;&#xA;२८७. ततः सुमन्त्रः काकुत्स्थं प्राञ्जलिर्वाक्यमब्रवीत् ।&lt;br&gt;&#xA;२८८. रथमारोह भद्रं ते राजपुत्र महायशः ।&lt;br&gt;&#xA;२८९. क्षिप्रं त्वां प्रापयिष्यामि यत्र मां राम वक्ष्यसि ॥&lt;br&gt;&#xA;२९०. तं रथं सूर्यसङ्काशं सीता हृष्टेन चेतसा ।&lt;br&gt;&#xA;२९१. आरुरोह वरारोहा कृत्वालङ्कारमात्मनः ॥&lt;br&gt;&#xA;२९२. वनवासं हि सङ्ख्याय वासांस्याभरणानि च ।&lt;br&gt;&#xA;२९३. भर्तारमनुगच्छन्त्यै सीतायै श्वशुरो ददौ ॥&lt;br&gt;&#xA;२९४. अथो ज्वलनसङ्काशं चामीकरविभूषितम् ।&lt;br&gt;&#xA;२९५. तमारुरुहतुस्तूर्णौ भ्रातरौ रामलक्ष्मणौ ॥&lt;br&gt;&#xA;२९६. सीतातृतीयानारूढान् दृष्ट्वा धृष्टमचोदयत् ।&lt;br&gt;&#xA;२९७. सुमन्त्रः सम्मतानश्वान् वायुवेगसमान् जवे ॥&lt;br&gt;&#xA;२९८. ततः सबालवृद्धा सा पुरी परमपीडिता ।&lt;br&gt;&#xA;२९९. राममेवाभिदुद्राव घर्मार्त्ता सलिलं यथा ॥&lt;br&gt;&#xA;३००. पार्श्वतः पृष्ठतश्चापि लम्बमानास्तदुन्मुखाः ।&lt;br&gt;&#xA;३०१. बाष्पपूर्णमुखाः सर्वे तमूचुर्भृशनिस्वनाः ॥&lt;br&gt;&#xA;३०२. संयच्छ वाजिनां रश्मीन् सूत याहि शनैः शनैः ।&lt;br&gt;&#xA;३०३. मुखं द्रक्ष्याम रामस्य दुर्दर्शं नो भविष्यति ॥&lt;br&gt;&#xA;३०४. कृतकृत्या हि वैदेही छायेवानुगता पतिम् ।&lt;br&gt;&#xA;३०५. न जहाति रता धर्मे मेरुमर्कप्रभा यथा ॥&lt;br&gt;&#xA;३०६. अहो लक्ष्मण सिद्धार्थः सततं प्रियवादिनम् ।&lt;br&gt;&#xA;३०७. भ्रातरं देवसङ्काशं यस्त्वं परिचरिष्यसि ॥&lt;br&gt;&#xA;३०८. एवं वदन्तस्ते सोढुं न शेकुर्बाष्पमागतम् ।&lt;br&gt;&#xA;३०९. नरास्तमनुगच्छन्तः प्रियमिक्ष्वाकुनन्दनम् ॥&lt;br&gt;&#xA;३१०. अथ राजा वृतः स्त्रीभिर्दीनाभिर्दीनचेतनः ।&lt;br&gt;&#xA;३११. निर्जगाम प्रियं पुत्रं द्रक्ष्यामीति ब्रुवन् गृहात् ॥&lt;br&gt;&#xA;३१२. निर्गच्छति महाबाहौ रामे पौरजनाश्रुभिः ।&lt;br&gt;&#xA;३१३. पतितैरभ्यवहितं प्रशशाम महीरजः ॥&lt;br&gt;&#xA;३१४. सुस्राव नयनैः स्त्रीणां अस्रमायाससम्भवम् ।&lt;br&gt;&#xA;३१५. मीनसङ्क्षोभचलितैः सलिलं पङ्कजैरिव ॥&lt;br&gt;&#xA;३१६. दृष्ट्वा तु नृपतिः श्रीमानेकचित्तगतं पुरम् ।&lt;br&gt;&#xA;३१७. निपपातैव दुःखेन हतमूल इव द्रुमः ॥&lt;br&gt;&#xA;३१८. प्रत्यगारमिवायान्ती वत्सला वत्सकारणात् ।&lt;br&gt;&#xA;३१९. बद्धवत्सा यथा धेनू राममाताभ्यधावत ॥&lt;br&gt;&#xA;३२०. अन्वीक्षमाणो रामस्तु विषण्णं भ्रान्तचेतसम् ।&lt;br&gt;&#xA;३२१. राजानं मातरं चैव ददर्शानुगतौ पथि ॥&lt;br&gt;&#xA;३२२. रामलक्ष्मणसीतार्थं स्रवन्तीं वारि नेत्रजम् ।&lt;br&gt;&#xA;३२३. असकृत् प्रैक्षत स तां नृत्यन्तीमिव मातरम् ॥&lt;br&gt;&#xA;३२४. पदातिनौ च यानार्हावदुःखार्हौ सुखोचितौ ।&lt;br&gt;&#xA;३२५. दृष्ट्वा सञ्चोदयामास शीघ्रं याहीति सारथिम् ॥&lt;br&gt;&#xA;३२६. रामस्य स वचः कुर्वन्ननुज्ञाप्य च तं जनम् ।&lt;br&gt;&#xA;३२७. व्रजतोऽपि हयान् शीघ्रं चोदयामास सारथिः ॥&lt;br&gt;&#xA;३२८. यमिच्छेत् पुनरायान्तं नैनं दूरमनुव्रजेत् ।&lt;br&gt;&#xA;३२९. इत्यमात्या महाराजमूचुर्दशरथं वचः ॥&lt;br&gt;&#xA;३३०. तेषां वचः सर्वगुणोपपन्नं&lt;br&gt;&#xA;३३१. प्रस्विन्नगात्रः प्रविषण्णरूपः ।&lt;br&gt;&#xA;३३२. निशम्य राजा कृपणः सभार्यो&lt;br&gt;&#xA;३३३. व्यवस्थितस्तं सुतमीक्षमाणः ॥&lt;br&gt;&#xA;३३४. तस्मिन्स्तु पुरुषव्याघ्रे विनिर्याते कृताञ्जलौ ।&lt;br&gt;&#xA;३३५. आर्तशब्दोऽथ सञ्जज्ञे स्त्रीणामन्तःपुरे महान् ॥&lt;br&gt;&#xA;३३६. अनाथस्य जनस्यास्य दुर्बलस्य तपस्विनः ।&lt;br&gt;&#xA;३३७. यो गतिः शरणं चासीत् स नाथः क्व नु गच्छति ॥&lt;br&gt;&#xA;३३८. न क्रुद्ध्यत्यभिशप्तोऽपि क्रोधनीयानि वर्जयन् ।&lt;br&gt;&#xA;३३९. क्रुद्धान् प्रसादयन् सर्वान् समदुःखः क्वचिद् गतः ॥&lt;br&gt;&#xA;३४०. कौसल्यायां महातेजा यथा मातरि वर्तते ।&lt;br&gt;&#xA;३४१. तथा यो वर्ततेऽस्मासु महात्मा क्व नु गच्छति ॥&lt;br&gt;&#xA;३४२. इति सर्वा महिष्यस्ता विवत्सा इव धेनवः ।&lt;br&gt;&#xA;३४३. रुरुदुश्चैव दुःखार्ताः सस्वरं च विचुक्रुशुः ॥&lt;br&gt;&#xA;३४४. नाग्निहोत्राण्यहूयन्त नापचन् गृहमेधिनः ।&lt;br&gt;&#xA;३४५. अकुर्वन्न प्रजाः कार्यं सूर्यश्चान्तरधीयत ॥&lt;br&gt;&#xA;३४६. व्यसृजन् कवलान्नागा गावो वत्सान् न पाययन् ।&lt;br&gt;&#xA;३४७. पुत्रं प्रथमजं लब्ध्वा जननी नाभ्यनन्दत ॥&lt;br&gt;&#xA;३४८. दिशः पर्याकुलः सर्वास्तिमिरेणेव संवृताः ।&lt;br&gt;&#xA;३४९. न ग्रहो नापि नक्षत्रं प्रचकाशे न किञ्चन ॥&lt;br&gt;&#xA;३५०. अयोध्यायां जनः सर्वः शुशोच जगतीपतिम् ।&lt;br&gt;&#xA;३५१. आहारे वा विहारे वा न कश्चिदकरोन्मनः ॥&lt;br&gt;&#xA;३५२. अनर्थिनः सुताः स्त्रीणां भर्तारो भ्रातरस्तथा ।&lt;br&gt;&#xA;३५३. सर्वे सर्वं परित्यज्य राममेवान्वचिन्तयन् ॥&lt;/p&gt;</description>
    </item>
    <item>
      <title>०७ ०७ चित्रकूटगमनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/07_chitrakUTagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/07_chitrakUTagamanam/</guid>
      <description>&lt;p&gt;१. यावत्तु निर्यतस्तस्य रजोरूपमदृश्यत ।&lt;br&gt;&#xA;२. नैवेक्ष्वाकुवरस्तावत् सञ्जहारात्मचक्षुषी ॥&lt;br&gt;&#xA;३. यावद्राजा प्रियं पुत्रं पश्यत्यत्यन्तधार्मिकम् ।&lt;br&gt;&#xA;४. तावद्व्यवर्धतेवास्य धरण्यां पुत्रदर्शने ॥&lt;br&gt;&#xA;५. न पश्यति रजोऽप्यस्य यदा रामस्य भूमिपः ।&lt;br&gt;&#xA;६. तदार्तश्च विषण्णश्च पपात धरणीतले ॥&lt;br&gt;&#xA;७. तस्य दक्षिणमन्वागात् कौसल्या बाहुमङ्गना ।&lt;br&gt;&#xA;८. वामं चान्वगात् पार्श्वं कैकेयी भरतप्रिया ॥&lt;br&gt;&#xA;९. तां नयेन च सम्पन्नो धर्मेण विनयेन च ।&lt;br&gt;&#xA;१०. उवाच राजा कैकेयीं समीक्ष्य व्यथितेन्द्रियः ॥&lt;br&gt;&#xA;११. कैकेयि मा ममाङ्गानि स्प्राक्षीस्त्वं दुष्टचारिणी ।&lt;br&gt;&#xA;१२. न हि त्वां द्रष्टुमिच्छामि न भार्या न च बान्धवी ॥&lt;br&gt;&#xA;१३. भरतश्चेत् प्रतीतः स्याद्राज्यं प्राप्येदमव्ययम् ।&lt;br&gt;&#xA;१४. यन्मे स दद्यात् पित्रर्थं मां मा तद्दत्तमागमत् ॥&lt;br&gt;&#xA;१५. अथ रेणुसमुद्ध्वस्तं तमुत्थाप्य नराधिपम् ।&lt;br&gt;&#xA;१६. न्यवर्तत तदा देवी कौसल्या शोककर्शिता ॥&lt;br&gt;&#xA;१७. विललाप च दुःखार्तः प्रियं पुत्रमनुस्मरन् ।&lt;br&gt;&#xA;१८. नगरान्तमनुप्राप्तं बुद्ध्वा पुत्रमथाब्रवीत् ।&lt;br&gt;&#xA;१९. यः सुखेषूपधानेषु शेते चन्दनरूषितः ।&lt;br&gt;&#xA;२०. स नूनं क्वचिदेवाद्य वृक्षमूलमुपाश्रितः ।&lt;br&gt;&#xA;२१. काष्ठं वा यदि वाश्मानमुपधाय शयिष्यते ॥&lt;br&gt;&#xA;२२. सा नूनं जनकस्येष्टा सुता सुखसदोचिता ।&lt;br&gt;&#xA;२३. कण्टकाक्रमणाक्रान्ता वनमद्य गमिष्यति ॥&lt;br&gt;&#xA;२४. सकामा भव कैकेयि विधवा राज्यमावस ।&lt;br&gt;&#xA;२५. न हि तं पुरुषव्याघ्रं विना जीवितुमुत्सहे ॥&lt;br&gt;&#xA;२६. इत्येवं विलपन् राजा जनौघेनाभिसंवृतः ।&lt;br&gt;&#xA;२७. अपस्नात इवारिष्टं प्रविवेश पुरोत्तमम् ॥&lt;br&gt;&#xA;२८. अथ गद्गदशब्दस्तु विलपन् मनुजाधिपः ।&lt;br&gt;&#xA;२९. उवाच मृदुमन्दार्थं वचनं दीनमस्वरम् ॥&lt;br&gt;&#xA;३०. कौसल्याया गृहं शीघ्रं राममातुर्नयन्तु माम् ।&lt;br&gt;&#xA;३१. न ह्यन्यत्र ममाश्वासो हृदयस्य भविष्यति ॥&lt;br&gt;&#xA;३२. इति ब्रुवन्तं राजानमनयन् द्वारदर्शिनः ।&lt;br&gt;&#xA;३३. कौसल्याया गृहं तत्र न्यवेश्यत विनीतवत् ॥&lt;br&gt;&#xA;३४. ततस्तस्य प्रविष्टस्य कौसल्याया निवेशनम् ।&lt;br&gt;&#xA;३५. अधिरुह्यापि शयनं बभूव लुलितं मनः ॥&lt;br&gt;&#xA;३६. अथ रात्र्यां प्रपन्नायां कालरात्र्यामिवात्मनः ।&lt;br&gt;&#xA;३७. अर्धरात्रे दशरथः कौसल्यामिदमब्रवीत् ॥&lt;br&gt;&#xA;३८. रामं मेऽनुगता दृष्टिरद्यापि न निवर्तते ।&lt;br&gt;&#xA;३९. न त्वा पश्यामि कौसल्ये साधु मां पाणिना स्पृश ॥&lt;br&gt;&#xA;४०. ततः समीक्ष्य शयने सन्नं शोकेन पार्थिवम् ।&lt;br&gt;&#xA;४१. कौसल्या पुत्रशोकार्ता तमुवाच महीपतिम् ॥&lt;br&gt;&#xA;४२. राघवे नर शार्दूले विषमुप्त्वा विजिह्मताम् ।&lt;br&gt;&#xA;४३. विचरिष्यति कैकेयी निर्मुक्तेव हि पन्नगी ॥&lt;br&gt;&#xA;४४. अथ स्म नगरे रामश्चरन् भैक्षं गृहे वसेत् ।&lt;br&gt;&#xA;४५. कामकारो वरं दातुमपि दासं ममात्मजम् ॥&lt;br&gt;&#xA;४६. पातयित्वा तु कैकेय्या रामं स्थानाद्यथेष्टतः ।&lt;br&gt;&#xA;४७. प्रदिष्टो रक्षसां भागः पर्वणीवाहिताग्निना ॥&lt;br&gt;&#xA;४८. ते रत्नहीनास्तरुणाः फलकाले विवासिताः ।&lt;br&gt;&#xA;४९. कथं वत्स्यन्ति कृपणाः फलमूलैः कृताशनाः ॥&lt;br&gt;&#xA;५०. कदा परिणतो बुद्ध्या वयसा चामरप्रभः ।&lt;br&gt;&#xA;५१. अभ्युपैष्यति धर्मज्ञस्त्रिवर्ष इव लालयन् ॥&lt;br&gt;&#xA;५२. निस्संशयं मया मन्ये पुरा वीर कदर्यया ।&lt;br&gt;&#xA;५३. पातुकामेषु वत्सेषु मातृणां शासिताः स्तनाः ॥&lt;br&gt;&#xA;५४. न हि मे जीविते किञ्चित् सामर्थ्यमिह कल्पते ।&lt;br&gt;&#xA;५५. अपश्यन्त्याः प्रियं पुत्रं महाबाहुं महाबलम् ॥&lt;br&gt;&#xA;५६. विलपन्तीं तथा तां तु कौसल्यां प्रमदोत्तमाम् ।&lt;br&gt;&#xA;५७. इदं धर्मे स्थिता धर्म्यं सुमित्रा वाक्यमब्रवीत् ॥&lt;br&gt;&#xA;५८. तवार्ये सद्गुणैर्युक्तः स पुत्रः पुरुषोत्तमः ।&lt;br&gt;&#xA;५९. किं ते विलपितेनैवं कृपणं रुदितेन वा ॥&lt;br&gt;&#xA;६०. यस्तवार्ये गतः पुत्रस्त्यक्त्वा राज्यं महाबलः ।&lt;br&gt;&#xA;६१. साधु कुर्वन् महात्मानं पितरं सत्यवादिनम् ॥&lt;br&gt;&#xA;६२. वर्तते चोत्तमां वृत्तिं लक्ष्मणोऽस्मिन् सदानघः ।&lt;br&gt;&#xA;६३. दयावान् सर्वभूतेषु लाभस्तस्य महात्मनः ॥&lt;br&gt;&#xA;६४. अरण्यवासे यद्‍दुःखं जानती वै सुखोचिता ।&lt;br&gt;&#xA;६५. अनुगच्छति वैदेही धर्मात्मानं तवात्मजम् ॥&lt;br&gt;&#xA;६६. कीर्तिभूतां पताकां यो लोके भ्रमयति प्रभुः ।&lt;br&gt;&#xA;६७. धर्मसत्यव्रतधनः किं न प्राप्तस्तवात्मजः ॥&lt;br&gt;&#xA;६८. सूर्यस्यापि भवेत् सूर्यो ह्यग्नेरग्निः प्रभोः प्रभुः ।&lt;br&gt;&#xA;६९. श्रियः श्रीश्च भवेदग्र्या कीर्तिः कीर्त्याः क्षमाक्षमा ॥&lt;br&gt;&#xA;७०. दैवतं देवतानां च भूतानां भूतसत्तमः ।&lt;br&gt;&#xA;७१. तस्य के ह्यगुणा देवि राष्‍ट्रे वाप्यथवा पुरे ॥&lt;br&gt;&#xA;७२. पृथिव्या सह वैदेह्या श्रिया च पुरुषर्षभः ।&lt;br&gt;&#xA;७३. क्षिप्रं तिसृभिरेताभिः सह रामोऽभिषेक्ष्यति ॥&lt;br&gt;&#xA;७४. जहि शोकं च मोहं च देवि सत्यं ब्रवीमि ते ॥&lt;br&gt;&#xA;७५. त्वयाशेषो जनश्चैव समाश्वास्यो यदानघे ।&lt;br&gt;&#xA;७६. किमिदानीमिमं देवि करोषि हृदि विक्लवम् ॥&lt;br&gt;&#xA;७७. नार्हा त्वं शोचितुं देवि यस्यास्ते राघवः सुतः ।&lt;br&gt;&#xA;७८. न हि रामात् परो लोके विद्यते सत्पथे स्थितः ॥&lt;br&gt;&#xA;७९. निशम्य तल्लक्ष्मणमातृवाक्यम्&lt;br&gt;&#xA;८०. रामस्य मातुर्नरदेवपत्न्याः ।&lt;br&gt;&#xA;८१. सद्यः शरीरे विननाश शोकः&lt;br&gt;&#xA;८२. शरद्गतो मेघ इवाल्पतोयः ॥&lt;br&gt;&#xA;८३. अनुरक्ता महात्मानं रामं सत्यपराक्रमम् ।&lt;br&gt;&#xA;८४. अनुजग्मुः प्रयान्तं तं वनवासाय मानवाः ॥&lt;br&gt;&#xA;८५. अवेक्षमाणः सस्नेहं चक्षुषा प्रपिबन्निव ।&lt;br&gt;&#xA;८६. उवाच रामः स्नेहेन ताः प्रजाः स्वाः प्रजा इव ॥&lt;br&gt;&#xA;८७. या प्रीतिः बहुमानश्च मय्ययोध्यानिवासिनाम् ।&lt;br&gt;&#xA;८८. मत्प्रियार्थं विशेषेण भरते सा निवेश्यताम् ॥&lt;br&gt;&#xA;८९. स हि कल्याणचारित्रः कैकेय्यानन्दवर्धनः ।&lt;br&gt;&#xA;९०. करिष्यति यथावद्वः प्रियाणि च हितानि च ॥&lt;br&gt;&#xA;९१. ज्ञानवृद्धो वयोबालो मृदुर्वीर्यगुणान्वितः ।&lt;br&gt;&#xA;९२. अनुरूपः स वो भर्ता भविष्यति भयापहः ॥&lt;br&gt;&#xA;९३. न च तप्येद्यथा चासौ वनवासं गते मयि ।&lt;br&gt;&#xA;९४. महाराजस्तथा कार्यो मम प्रियचिकीर्षया ॥&lt;br&gt;&#xA;९५. यथा यथा दाशरथिः धर्म एव स्थितोऽभवत् ।&lt;br&gt;&#xA;९६. तथा तथा प्रकृतयो रामं पतिमकामयन् ॥&lt;br&gt;&#xA;९७. बाष्पेण पिहितं दीनं रामः सौमित्रिणा सह ।&lt;br&gt;&#xA;९८. चकर्षेव गुणैर्बद्ध्वा जनं पुरनिवासिनम् ॥&lt;br&gt;&#xA;९९. ते द्विजास्त्रिविधं वृद्धा ज्ञानेन वयसौजसा ।&lt;br&gt;&#xA;१००. वयःप्रकम्पशिरसो दूरादूचुरिदं वचः ॥&lt;br&gt;&#xA;१०१. वहन्तो जवना रामं भो भो जात्यास्तुरङ्गमाः ।&lt;br&gt;&#xA;१०२. निवर्तद्ध्वं न गन्तव्यं हिता भवत भर्तरि ॥&lt;br&gt;&#xA;१०३. ब्राह्मण्यं कृत्स्नमेतत्त्वां ब्रह्मण्यमनुगच्छति ।&lt;br&gt;&#xA;१०४. द्विजस्कन्धाधिरूढास्त्वामग्नयोऽप्यनुयान्त्यमी ॥&lt;br&gt;&#xA;१०५. याचितो नो निवर्तस्व हंसशुक्लशिरोरुहैः ।&lt;br&gt;&#xA;१०६. शिरोभिर्निभृताचार महीपतनपांसुलैः ॥&lt;br&gt;&#xA;१०७. अनुगन्तुमशक्तास्त्वां मूलैरुद्धतवेगिनः ।&lt;br&gt;&#xA;१०८. उन्नता वायुवेगेन विक्रोशन्तीव पादपाः ॥&lt;br&gt;&#xA;१०९. निश्चेष्टाहारसञ्चारा वृक्षैकस्थानविष्ठिताः ।&lt;br&gt;&#xA;११०. पक्षिणोऽपि प्रयाचन्ते सर्वभूतानुकम्पिनम् ॥&lt;br&gt;&#xA;१११. एवमार्तप्रलापान्स्तान् वृद्धान् प्रलपतो द्विजान् ।&lt;br&gt;&#xA;११२. अवेक्ष्य सहसा रामो रथादवततार ह ॥&lt;br&gt;&#xA;११३. पद्भ्यामेव जगामाथ ससीतः सह लक्ष्मणः ।&lt;br&gt;&#xA;११४. सन्निकृष्टपदन्यासो रामो वनपरायणः ॥&lt;br&gt;&#xA;११५. एवं विक्रोशतां तेषां द्विजातीनां निवर्तने ।&lt;br&gt;&#xA;११६. ददृशे तमसा तत्र वारयन्तीव राघवम् ॥&lt;br&gt;&#xA;११७. गोकुलाकुलतीरायास्तमसाया विदूरतः ।&lt;br&gt;&#xA;११८. अवसत्तत्र तां रात्रिं रामः प्रकृतिभिः सह ॥&lt;br&gt;&#xA;११९. उत्थाय तु महातेजाः प्रकृतीस्ता निशाम्य च ।&lt;br&gt;&#xA;१२०. अब्रवीद् भ्रातरं रामो लक्ष्मणं पुण्यलक्षणम् ॥&lt;br&gt;&#xA;१२१. ततस्तु तमसातीरं रम्यमाश्रित्य राघवः ।&lt;br&gt;&#xA;१२२. सीतामुद्वीक्ष्य सौमित्रिमिदं वचनमब्रवीत् ॥&lt;br&gt;&#xA;१२३. इयमद्य निशा पूर्वा सौमित्रे प्रहिता वनम् ।&lt;br&gt;&#xA;१२४. वनवासस्य भद्रं ते स नोत्कण्ठितुमर्हसि ॥&lt;br&gt;&#xA;१२५. अद्यायोध्या तु नगरी राजधानी पितुर्मम ।&lt;br&gt;&#xA;१२६. सस्त्रीपुंसगतानस्मान् शोचिष्यति न संशयः ॥&lt;br&gt;&#xA;१२७. पितरं चानुशोचामि मातरं च यशस्विनीम् ।&lt;br&gt;&#xA;१२८. अपि वान्धौ भवेतां तु रुदन्तौ तावभीक्ष्णशः ॥&lt;br&gt;&#xA;१२९. भरतस्यानृशंसत्वं विचिन्त्याहं पुनः पुनः ।&lt;br&gt;&#xA;१३०. नानुशोचामि पितरं मातरं चापि लक्ष्मण ॥&lt;br&gt;&#xA;१३१. अस्मद्व्यपेक्षान् सौमित्रे निरपेक्षान् गृहेष्वपि ।&lt;br&gt;&#xA;१३२. वृक्षमूलेषु संसुप्तान् पश्य लक्ष्मण साम्प्रतम् ॥&lt;br&gt;&#xA;१३३. यावदेव तु संसुप्तास्तावदेव वयं लघु ॥&lt;br&gt;&#xA;१३४. रथमारुह्य गच्छाम पन्थानमकुतोभयम् ॥&lt;br&gt;&#xA;१३५. पौराह्यात्मकृताद्दुःखाद् विप्रमोक्ष्या नृपात्मजैः ।&lt;br&gt;&#xA;१३६. न ते खल्वात्मना योज्या दुःखेन पुरवासिनः ॥&lt;br&gt;&#xA;१३७. अथ रामोऽब्रवीच्छ्रीमान् सुमन्त्रं युज्यतां रथः ।&lt;br&gt;&#xA;१३८. गमिष्यामि ततोऽरण्यं गच्छ शीघ्रमितः प्रभो ॥&lt;br&gt;&#xA;१३९. सूतस्ततः सन्त्वरितः स्यन्दनं तैर्हयोत्तमैः ।&lt;br&gt;&#xA;१४०. योजयित्वाथ रामाय प्राञ्जलिः प्रत्यवेदयत् ॥&lt;br&gt;&#xA;१४१. तं स्यन्दनमधिष्ठाय राघवः सपरिच्छदः ।&lt;br&gt;&#xA;१४२. शीघ्रगामाकुलावर्तां तमसामतरन्नदीम् ॥&lt;br&gt;&#xA;१४३. मोहनार्थं तु पौराणां सूतं रामोऽब्रवीद्वचः ।&lt;br&gt;&#xA;१४४. उदन्मुखः प्रयाहि त्वं रथमास्थाय सारथे ॥&lt;br&gt;&#xA;१४५. मुहूर्तं त्वरितं गत्वा निवर्तय रथं पुनः ।&lt;br&gt;&#xA;१४६. यथा न विद्युः पौरा मां तथा कुरु समाहितः ॥&lt;br&gt;&#xA;१४७. रामस्य वचनं श्रुत्वा तथा चक्रे स सारथिः ॥&lt;br&gt;&#xA;१४८. प्रभातायां तु शर्वर्यां पौरास्ते राघवं विना ।&lt;br&gt;&#xA;१४९. शोकोपहतनिश्चेष्टा बभूवुर्हतचेतसः ॥&lt;br&gt;&#xA;१५०. धिगस्तु किल तां निद्रां ययापहृतचेतसः ।&lt;br&gt;&#xA;१५१. नाद्य पश्यामहे रामं पृथूरस्कं महाभुजम् ॥&lt;br&gt;&#xA;१५२. यो नः सदा पालयति पिता पुत्रानिवौरसान् ।&lt;br&gt;&#xA;१५३. कथं रघूणां स श्रेष्ठस्त्यक्त्वा नो विपिनं गतः ॥&lt;br&gt;&#xA;१५४. सा नूनं नगरी दीना दृष्ट्वास्मान् राघवं विना ।&lt;br&gt;&#xA;१५५. भविष्यति निरानन्दा सस्त्रीबालवयोऽधिका ॥&lt;br&gt;&#xA;१५६. इतीव बहुधा वाचो बाहुमुद्यम्य ते जनाः ।&lt;br&gt;&#xA;१५७. विलपन्ति स्म दुःखार्ता विवत्सा इव धेनवः ॥&lt;br&gt;&#xA;१५८. ततो यथागतेनैव मार्गेण क्लान्तचेतसः ।&lt;br&gt;&#xA;१५९. अयोध्यामगमन् सर्वे पुरीं व्यथितसज्जनाम् ॥&lt;br&gt;&#xA;१६०. स्वं स्वं निलयमागम्य पुत्रदारैः समावृताः ।&lt;br&gt;&#xA;१६१. अश्रूणि मुमुचुः सर्वे बाष्पेण पिहिताननाः ॥&lt;br&gt;&#xA;१६२. न चाहृष्यन् नचामोदन् वणिजो न प्रसारयन् ।&lt;br&gt;&#xA;१६३. न चाशोभन्त पण्यानि नापचन् गृहमेधिनः ॥&lt;br&gt;&#xA;१६४. गृहे गृहे रुदन्त्यश्च भर्तारं गृहमागतम् ।&lt;br&gt;&#xA;१६५. व्यगर्हयन्त दुःखार्ता वाग्भिः तोत्रैरिव द्विपान् ॥&lt;br&gt;&#xA;१६६. यत्र रामो भयं नात्र नास्ति तत्र पराभवः ।&lt;br&gt;&#xA;१६७. पुराभवति नो दूरादनुगच्छाम राघवम् ॥&lt;br&gt;&#xA;१६८. युष्माकं राघवोऽरण्ये योगक्षेमं विधास्यति ।&lt;br&gt;&#xA;१६९. सीता नारीजनस्यास्य योगक्षेमं करिष्यति ॥&lt;br&gt;&#xA;१७०. कैकेय्या न वयं राज्ये भृतका निवसेमहि ।&lt;br&gt;&#xA;१७१. जीवन्त्या जातु जीवन्त्यः पुत्रैरपि शपामहे ॥&lt;br&gt;&#xA;१७२. इति पौरस्त्रियो भर्तृन् दुःखार्ताः तत्तदब्रुवन् ॥&lt;br&gt;&#xA;१७३. पूर्णचन्द्राननः श्यामो गूढजत्रुररिन्दमः ।&lt;br&gt;&#xA;१७४. पूर्वाभिभाषी मधुरः सत्यवादी महाबलः ।&lt;br&gt;&#xA;१७५. सौम्यश्च सर्वलोकस्य चन्द्रवत् प्रियदर्शनः ।&lt;br&gt;&#xA;१७६. शोभयिष्यत्यरण्यानि विचरन् स महारथः ॥&lt;br&gt;&#xA;१७७. इत्येवं विलपन्तीनां स्त्रीणां वेश्मसु राघवम् ।&lt;br&gt;&#xA;१७८. जगामास्तं दिनकरो रजनी चाभ्यवर्तत ॥&lt;br&gt;&#xA;१७९. रामोऽपि रात्रिशेषेण तेनैव महदन्तरम् ।&lt;br&gt;&#xA;१८०. जगाम पुरुषव्याघ्रः पितुराज्ञामनुस्मरन् ॥&lt;br&gt;&#xA;१८१. हा नृशंसाद्य कैकेयी पापा पापानुबन्धिनी ।&lt;br&gt;&#xA;१८२. अहो दशरथो राजा निःस्नेहः स्वसुतं प्रियम् ।&lt;br&gt;&#xA;१८३. प्रजानामनघं रामं परित्यक्तुमिहेच्छति ॥&lt;br&gt;&#xA;१८४. एता वाचो मनुष्याणां ग्रामसंवासवासिनाम् ।&lt;br&gt;&#xA;१८५. शृण्वन्नतिययौ वीरः कोसलान् कोसलेश्वरः ॥&lt;br&gt;&#xA;१८६. विशालान् कोसलान् रम्यान् यात्वा लक्ष्मणपूर्वजः ।&lt;br&gt;&#xA;१८७. अयोध्याभिमुखो धीमान् प्राञ्जलिः वाक्यमब्रवीत् ॥&lt;br&gt;&#xA;१८८. आपृछे त्वां पुरिश्रेष्ठे काकुत्स्थपरिपालिते ।&lt;br&gt;&#xA;१८९. निवृत्तवनवासस्त्वामनृणो जगतीपतेः ।&lt;br&gt;&#xA;१९०. पुनर्द्रक्ष्यामि मात्रा च पित्रा च सह सङ्गतः ॥&lt;br&gt;&#xA;१९१. ततो रुधिरताम्राक्षो भुजमुद्यम्य दक्षिणम् ।&lt;br&gt;&#xA;१९२. अश्रुपूर्णमुखो दीनोऽब्रवीज्जानपदं जनम् ॥&lt;br&gt;&#xA;१९३. अनुक्रोशो दया चैव यथार्हं मयि वः कृतः ।&lt;br&gt;&#xA;१९४. चिरं दुःखस्य पापीयो गम्यतामर्थसिद्धये ॥&lt;br&gt;&#xA;१९५. तेऽभिवाद्य महात्मानं कृत्वा चापि प्रदक्षिणम् ।&lt;br&gt;&#xA;१९६. विलपन्तो नरा घोरं व्यतिष्ठन्त क्वचित् क्वचित् ॥&lt;br&gt;&#xA;१९७. तथा विलपतां तेषामतृप्तानां च राघवः ।&lt;br&gt;&#xA;१९८. अचक्षुर्विषयं प्रायाद्यथार्कः क्षणदामुखे ॥&lt;br&gt;&#xA;१९९. तत्र त्रिपथगां दिव्यां शिवतोयामशैवलाम् ।&lt;br&gt;&#xA;२००. ददर्श राघवो गङ्गां पुण्यां ऋषिनिषेविताम् ॥&lt;br&gt;&#xA;२०१. जलाघाताट्टहासोग्रां फेननिर्मलहासिनीम् ।&lt;br&gt;&#xA;२०२. क्वचिद्वेणीकृतजलां क्वचिदावर्तशोभिताम् ।&lt;br&gt;&#xA;२०३. क्वचित् स्तिमितगम्भीरां क्वचिद्वेगजलाकुलाम् ।&lt;br&gt;&#xA;२०४. क्वचिद् गम्भीरनिर्घोषां क्वचिद् भैरवनिस्वनाम् ।&lt;br&gt;&#xA;२०५. क्वचिदाभोगपुलिनां क्वचिन्निर्मलवालुकाम् ।&lt;br&gt;&#xA;२०६. क्वचित्तीररुहैर्वृक्षैर्मालाभिरुपशोभिताम् ।&lt;br&gt;&#xA;२०७. क्वचित्फुल्लोत्पलच्छन्नां क्वचिद्पद्मवनाकुलाम् ।&lt;br&gt;&#xA;२०८. समुद्रमहिषीं गङ्गां सारसक्रौञ्चनादिताम् ।&lt;br&gt;&#xA;२०९. आससाद महाबाहुः शृङ्गवेरपुरं प्रति ॥&lt;br&gt;&#xA;२१०. तामूर्मिकलिलावर्तामन्ववेक्ष्य महारथः ।&lt;br&gt;&#xA;२११. सुमन्त्रमब्रवीत् सूतमिहैवाद्य वसामहे ॥&lt;br&gt;&#xA;२१२. अविदूरादयं नद्या बहुपुष्पप्रवालवान् ।&lt;br&gt;&#xA;२१३. सुमहानिङ्गुदीवृक्षो वसामात्रैव सारथे ॥&lt;br&gt;&#xA;२१४. रामोऽभियाय तं रम्यं वृक्षमिक्ष्वाकुनन्दनः ।&lt;br&gt;&#xA;२१५. रथादवातरत्तस्मात् सभार्यः सहलक्ष्मणः ॥&lt;br&gt;&#xA;२१६. तत्र राजा गुहो नाम रामस्यात्मसमः सखा ।&lt;br&gt;&#xA;२१७. निषादजात्यो बलवान् स्थपतिश्चेति विश्रुतः ॥&lt;br&gt;&#xA;२१८. स श्रुत्वा पुरुषव्याघ्रं रामं विषयमागतम् ।&lt;br&gt;&#xA;२१९. वृद्धैः परिवृतोऽमात्यैर्ज्ञातिभिश्चाप्युपागतः ॥&lt;br&gt;&#xA;२२०. ततो गुणवदन्नाद्यमुपादाय पृथग्विधम् ।&lt;br&gt;&#xA;२२१. अर्घ्यं चोपानयत्क्षिप्रं वाक्यं चेदमुवाच ह ॥&lt;br&gt;&#xA;२२२. स्वागतं ते महाबाहो तवेयमखिला मही ।&lt;br&gt;&#xA;२२३. वयं प्रेष्या भवान् भर्ता राम किं करवाणि ते ॥&lt;br&gt;&#xA;२२४. भक्ष्यं भोज्यं च पेयं च लेह्यं चेदमुपस्थितम् ।&lt;br&gt;&#xA;२२५. शयनानि च मुख्यानि वाजिनां खादनं च ते ॥&lt;br&gt;&#xA;२२६. गुहमेवं ब्रुवाणं तु राघवः प्रत्युवाच ह ।&lt;br&gt;&#xA;२२७. अर्चिताश्चैव हृष्टाश्च भवता सर्वथा वयम् ।&lt;br&gt;&#xA;२२८. पद्भ्यामभिगमाच्चैव स्नेहसन्दर्शनेन च ॥&lt;br&gt;&#xA;२२९. भुजाभ्यां साधु पीनाभ्यां पीडयन् वाक्यमब्रवीत् ।&lt;br&gt;&#xA;२३०. दिष्ट्या त्वां गुह पश्यामि ह्यरोगं सहबान्धवैः ।&lt;br&gt;&#xA;२३१. अपि ते कुशलं राष्‍ट्रे मित्रेषु च धनेषु च ॥&lt;br&gt;&#xA;२३२. यत्त्विदं भवता किञ्चित् प्रीत्या समुपकल्पितम् ।&lt;br&gt;&#xA;२३३. सर्वं तदनुजानामि न हि वर्ते प्रतिग्रहे ॥&lt;br&gt;&#xA;२३४. कुशचीराजिनधरं फलमूलाशिनं च माम् ।&lt;br&gt;&#xA;२३५. विद्धि प्रणिहितं धर्मे तापसं वनगोचरम् ॥&lt;br&gt;&#xA;२३६. अश्वानां खादनेनाहमर्थी नान्येन केनचित् ।&lt;br&gt;&#xA;२३७. एतावतात्र भवता भविष्यामि सुपूजितः ॥&lt;br&gt;&#xA;२३८. अश्वानां प्रतिपानं च खादनं चैव सोऽन्वशात् ।&lt;br&gt;&#xA;२३९. गुहस्तत्रैव पुरुषान्स्त्वरितं दीयतामिति ॥&lt;br&gt;&#xA;२४०. ततश्चीरोत्तरासङ्गः सन्ध्यामन्वास्य पश्चिमाम् ।&lt;br&gt;&#xA;२४१. जलमेवाददे भोज्यं लक्ष्मणेनाहृतं स्वयम् ॥&lt;br&gt;&#xA;२४२. तस्य भूमौ शयानस्य पादौ प्रक्षाल्य लक्ष्मणः ।&lt;br&gt;&#xA;२४३. सभार्यस्य ततोऽभ्येत्य तस्थौ वृक्षमुपाश्रितः ॥&lt;br&gt;&#xA;२४४. गुहोऽपि सह सूतेन सौमित्रिमनुभाषयन् ।&lt;br&gt;&#xA;२४५. अन्वजाग्रत्ततो राममप्रमत्तो धनुर्धरः ॥&lt;br&gt;&#xA;२४६. तं जाग्रतमदम्भेन भ्रातुरर्थाय लक्ष्मणम् ।&lt;br&gt;&#xA;२४७. गुहः सन्तापसन्तप्तो राघवं वाक्यमब्रवीत् ॥&lt;br&gt;&#xA;२४८. इयं तात सुखा शय्या त्वदर्थमुपकल्पिता ।&lt;br&gt;&#xA;२४९. प्रत्याश्वसिहि साध्वस्यां राजपुत्र यथासुखम् ॥&lt;br&gt;&#xA;२५०. न हि रामात्प्रियतरो ममास्ति भुवि कश्चन ।&lt;br&gt;&#xA;२५१. सोऽहं प्रियतमं रामं शयानं सह सीतया ।&lt;br&gt;&#xA;२५२. रक्षिष्यामि धनुष्पाणिः सर्वतो ज्ञातिभिः सह ॥&lt;br&gt;&#xA;२५३. न हि मेऽविदितं किञ्चिद्वनेऽस्मिन्श्चरतः सदा ।&lt;br&gt;&#xA;२५४. चतुरङ्गं ह्यपि बलं सुमहत् प्रसहेमहि ॥&lt;br&gt;&#xA;२५५. लक्ष्मणस्तं तदोवाच रक्ष्यमाणास्त्वयानघ ।&lt;br&gt;&#xA;२५६. नात्रभीता वयं सर्वे धर्ममेवानुपश्यता ॥&lt;br&gt;&#xA;२५७. कथं दाशरथौ भूमौ शयाने सह सीतया ।&lt;br&gt;&#xA;२५८. शक्या निद्रा मया लब्धुं जीवितं वा सुखानि वा ॥&lt;br&gt;&#xA;२५९. यो मन्त्रतपसा लब्धो विविधैश्च परिश्रमैः ।&lt;br&gt;&#xA;२६०. एको दशरथस्येष्टः पुत्रः सदृशलक्षणः ॥&lt;br&gt;&#xA;२६१. अस्मिन् प्रव्राजिते राजा न चिरं वर्तयिष्यति ।&lt;br&gt;&#xA;२६२. विनष्टे नृपतौ पश्चात् कौसल्या विनशिष्यति ॥&lt;br&gt;&#xA;२६३. अनन्तरं च मातापि मम नाशमुपैष्यति ॥&lt;br&gt;&#xA;२६४. जीवेदपि हि मे माता शत्रुघ्नस्यान्ववेक्षया ।&lt;br&gt;&#xA;२६५. तद्दुःखं यत्तु कौसल्या वीरसूर्विनशिष्यति ॥&lt;br&gt;&#xA;२६६. अनुरक्तजनाकीर्णा सुखा लोकप्रियावहा ।&lt;br&gt;&#xA;२६७. राजव्यसनसंसृष्टा सा पुरी विनशिष्यति ॥&lt;br&gt;&#xA;२६८. अपि जीवेद्दशरथो वनवासात् पुनर्वयम् ।&lt;br&gt;&#xA;२६९. प्रत्यागम्य महात्मानमपि पश्येम सुव्रतम् ॥&lt;br&gt;&#xA;२७०. परिदेवयमानस्य दुःखार्तस्य महात्मनः ।&lt;br&gt;&#xA;२७१. तिष्ठतो राजपुत्रस्य शर्वरी सात्यवर्तत ॥&lt;br&gt;&#xA;२७२. प्रभातायां तु शर्वर्यां पृथुवक्षा महायशाः ।&lt;br&gt;&#xA;२७३. उवाच रामः सौमित्रिं लक्ष्मणं शुभलक्षणम् ॥&lt;br&gt;&#xA;२७४. भास्करोदयकालोऽयं गता भगवती निशा ।&lt;br&gt;&#xA;२७५. असौ सुकृष्णः विहगः कोकिलस्तात कूजति ॥&lt;br&gt;&#xA;२७६. बर्हिणानां च निर्घोषः श्रूयते नदतां वने ।&lt;br&gt;&#xA;२७७. तराम जाह्नवीं सौम्य शीघ्रगां सागरङ्गमाम् ॥&lt;br&gt;&#xA;२७८. विज्ञाय रामस्य वचः सौमित्रिर्मित्रनन्दनः ।&lt;br&gt;&#xA;२७९. गुहमामन्त्र्य सूतं च सोऽतिष्ठत् भ्रातुरग्रतः ॥&lt;br&gt;&#xA;२८०. ततः स प्राञ्जलिर्भूत्वा गुहो राघवमब्रवीत् ।&lt;br&gt;&#xA;२८१. उपस्थितेयं नौर्देव भूयः किं करवाणि ते ॥&lt;br&gt;&#xA;२८२. ततोऽब्रवीद्दाशरथिः सुमन्त्रम्&lt;br&gt;&#xA;२८३. स्पृशन् करेणोत्तमदक्षिणेन ।&lt;br&gt;&#xA;२८४. सुमन्त्र शीघ्रं पुनरेव याहि&lt;br&gt;&#xA;२८५. राज्ञः सकाशे भव चाप्रमत्तः ॥&lt;br&gt;&#xA;२८६. आत्मानं त्वभ्यनुज्ञातमवेक्ष्यार्तः स सारथिः ।&lt;br&gt;&#xA;२८७. सुमन्त्रः पुरुषव्याघ्रमैक्ष्वाकमिदमब्रवीत् ॥&lt;br&gt;&#xA;२८८. यदहं नोपचारेण ब्रूयां स्नेहादविक्लवः ।&lt;br&gt;&#xA;२८९. भक्तिमानिति तत्तावद्वाक्यं त्वं क्षन्तुमर्हसि ॥&lt;br&gt;&#xA;२९०. कथं हि त्वद्विहीनोऽहं प्रतियास्यामि तां पुरीम् ।&lt;br&gt;&#xA;२९१. तव तावद्वियोगेन पुत्रशोकाकुलामिव ॥&lt;br&gt;&#xA;२९२. सराममपि तावन्मे रथं दृष्ट्वा तदा जनः ।&lt;br&gt;&#xA;२९३. विना रामं रथं दृष्ट्वा विदीर्येतापि सा पुरी ॥&lt;br&gt;&#xA;२९४. आर्तनादो हि यः पौरैर्मुक्तस्त्वद्विप्रवासने ।&lt;br&gt;&#xA;२९५. सरथं मां निशाम्यैव कुर्युः शतगुणं ततः ॥&lt;br&gt;&#xA;२९६. मम तावन्नियोगस्थास्त्वद्बन्धुजनवाहिनः ।&lt;br&gt;&#xA;२९७. कथं रथं त्वया हीनं प्रवक्ष्यन्ति हयोत्तमाः ॥&lt;br&gt;&#xA;२९८. तन्न शक्ष्याम्यहं गन्तुमयोध्यां त्वदृतेऽनघ ।&lt;br&gt;&#xA;२९९. वनवासानुयानाय मामनुज्ञातुमर्हसि ॥&lt;br&gt;&#xA;३००. तव शुश्रूषणं मूर्ध्ना करिष्यामि वने वसन् ।&lt;br&gt;&#xA;३०१. अयोध्यां देवलोकं वा सर्वथा प्रजहाम्यहम् ॥&lt;br&gt;&#xA;३०२. चतुर्दश हि वर्षाणि सहितस्य त्वया वने ।&lt;br&gt;&#xA;३०३. क्षणभूतानि यास्यन्ति शतसङ्ख्यान्यतोऽन्यथा ॥&lt;br&gt;&#xA;३०४. भृत्यवत्सल तिष्ठन्तं भर्तृपुत्रगते पथि ।&lt;br&gt;&#xA;३०५. भक्तं भृत्यं स्थितं स्थित्यां त्वं न मां हातुमर्हसि ॥&lt;br&gt;&#xA;३०६. एवं बहुविधं दीनं याचमानं पुनः पुनः ।&lt;br&gt;&#xA;३०७. रामो भृत्यानुकम्पी तु सुमन्त्रमिदमब्रवीत् ॥&lt;br&gt;&#xA;३०८. जानामि परमां भक्तिं मयि ते भर्तृवत्सल ।&lt;br&gt;&#xA;३०९. श्रुणु चापि यदर्थं त्वां प्रेषयामि पुरीमितः ॥&lt;br&gt;&#xA;३१०. नगरीं त्वां गतं दृष्ट्वा जननी मे यवीयसी ।&lt;br&gt;&#xA;३११. कैकेयी प्रत्ययं गच्छेदिति रामो वनं गतः ॥&lt;br&gt;&#xA;३१२. इक्ष्वाकूणां त्वया तुल्यं सुहृदं नोपलक्षये ।&lt;br&gt;&#xA;३१३. यथा दशरथो राजा मां न शोचेत् तथा कुरु ॥&lt;br&gt;&#xA;३१४. अदृष्टदुःखं राजानं वृद्धमार्यं जितेन्द्रियम् ।&lt;br&gt;&#xA;३१५. ब्रूयास्त्वमभिवाद्यैव मम हेतोरिदं वचः ॥&lt;br&gt;&#xA;३१६. नैवाहमनुशोचामि लक्ष्मणो न च मैथिली ।&lt;br&gt;&#xA;३१७. अयोध्यायाश्च्युताश्चेति वने वत्स्यामहेति च ॥&lt;br&gt;&#xA;३१८. चतुर्दशसु वर्षेषु निवृत्तेषु पुनः पुनः ।&lt;br&gt;&#xA;३१९. लक्ष्मणं मां च सीतां च द्रक्ष्यसि क्षिप्रमागतान् ॥&lt;br&gt;&#xA;३२०. भरतश्चापि वक्तव्यो यथा राजनि वर्तसे ।&lt;br&gt;&#xA;३२१. तथा मातृषु वर्तेथाः सर्वास्वेवाविशेषतः ॥&lt;br&gt;&#xA;३२२. इत्युक्त्वा वचनं सूतं सान्त्वयित्वा पुनः पुनः ।&lt;br&gt;&#xA;३२३. गुहं वचनमक्लीबो रामो हेतुमदब्रवीत् ॥&lt;br&gt;&#xA;३२४. नेदानीं गुह योग्योऽयं वासो मे सजने वने ।&lt;br&gt;&#xA;३२५. अवश्यं ह्याश्रमे वासः कर्तव्यस्तद्गतो विधिः ॥&lt;br&gt;&#xA;३२६. सोऽहं गृहीत्वा नियमं तपस्विजनभूषणम् ।&lt;br&gt;&#xA;३२७. जटाः कृत्वा गमिष्यामि न्यग्रोधक्षीरमानय ॥&lt;br&gt;&#xA;३२८. तत्क्षीरं राजपुत्राय गुहः क्षिप्रमुपाहरत् ।&lt;br&gt;&#xA;३२९. लक्ष्मणस्यात्मनश्चैव रामस्तेनाकरोज्जटाः ॥&lt;br&gt;&#xA;३३०. दीर्घबाहुर्नरव्याघ्रो सहायं गुहमब्रवीत् ।&lt;br&gt;&#xA;३३१. अप्रमत्तो बले कोशे दुर्गे जनपदे तथा ।&lt;br&gt;&#xA;३३२. भवेथा गुह राज्यं हि दुरारक्षतमं मतम् ॥&lt;br&gt;&#xA;३३३. स तु दृष्ट्वा नदीतीरे नावमिक्ष्वाकुनन्दनः ।&lt;br&gt;&#xA;३३४. तितीर्षुः शीघ्रगां गङ्गामिदं लक्ष्मणमब्रवीत् ॥&lt;br&gt;&#xA;३३५. आरोह त्वं नरव्याघ्र स्थितां नावमिमां शनैः ।&lt;br&gt;&#xA;३३६. सीतां चारोपयान्वक्षं परिगृह्य मनस्विनीम् ॥&lt;br&gt;&#xA;३३७. स भ्रातुः शासनं श्रुत्वा सर्वमप्रतिकूलयन् ।&lt;br&gt;&#xA;३३८. आरोप्य मैथिलीं पूर्वमारुरोहात्मवान्स्ततः ॥&lt;br&gt;&#xA;३३९. राघवोऽपि महातेजा नावमारुह्य तां ततः ।&lt;br&gt;&#xA;३४०. ब्रह्मवत् क्षत्रवच्चैव जजाप हितमात्मनः ॥&lt;br&gt;&#xA;३४१. मध्यं तु समनुप्राप्य भागीरथ्यास्त्वनिन्दिता ।&lt;br&gt;&#xA;३४२. वैदेही प्राञ्जलिर्भूत्वा तां नदीमिदमब्रवीत् ॥&lt;br&gt;&#xA;३४३. प्राप्तराज्ये नरव्याघ्रे शिवेन पुनरागते ।&lt;br&gt;&#xA;३४४. गवां शतसहस्रं च वस्त्राण्यन्नं च पेशलम् ।&lt;br&gt;&#xA;३४५. ब्राह्मणेभ्यः प्रदास्यामि तव प्रियचिकीर्षया ॥&lt;br&gt;&#xA;३४६. सुराघटसहस्रेण मांसभूतौदनेन च ।&lt;br&gt;&#xA;३४७. यक्ष्ये त्वां पुरता देवि पुरीं पुनरुपागता ॥&lt;br&gt;&#xA;३४८. तीरं तु समनुप्राप्य नावं हित्वा नरर्षभः ।&lt;br&gt;&#xA;३४९. प्रातिष्ठत सह भ्रात्रा वैदेह्या च परन्तपः ॥&lt;br&gt;&#xA;३५०. अथाब्रवीन्महाबाहुः सुमित्रानन्दवर्धनम् ।&lt;br&gt;&#xA;३५१. अग्रतो गच्छ सौमित्रे सीता त्वामनुगच्छतु ॥&lt;br&gt;&#xA;३५२. पृष्ठतोऽहं गमिष्यामि त्वां च सीतां च पालयन् ।&lt;br&gt;&#xA;३५३. अन्योन्यस्येह नो रक्षा कर्त्तव्या पुरुषर्षभ ॥&lt;br&gt;&#xA;३५४. अद्य दुःखं तु वैदेही वनवासस्य वेत्स्यति ।&lt;br&gt;&#xA;३५५. विषमं च प्रपातं च वनमद्य प्रवेक्ष्यति ॥&lt;br&gt;&#xA;३५६. स लोकपालप्रतिमप्रभाववान्&lt;br&gt;&#xA;३५७. तीर्त्वा महात्मा वरदो महानदीम् ।&lt;br&gt;&#xA;३५८. ततः समृद्धान् शुभसस्यमालिनः&lt;br&gt;&#xA;३५९. क्रमेण वत्सान् मुदितानुपागमत् ॥&lt;br&gt;&#xA;३६०. तौ तत्र हत्वा चतुरो महामृगान्&lt;br&gt;&#xA;३६१. वराहमृश्यं पृषतं महारुरुम् ।&lt;br&gt;&#xA;३६२. आदाय मेध्यं त्वरितं बुभुक्षितौ&lt;br&gt;&#xA;३६३. वासाय काले ययतुर्वनस्पतिम् ॥&lt;br&gt;&#xA;३६४. स तं वृक्षं समासाद्य सन्ध्यां अन्वास्य पश्चिमाम् ।&lt;br&gt;&#xA;३६५. रामो रमयतां श्रेष्ठः इति होवाच लक्ष्मणम् ॥&lt;br&gt;&#xA;३६६. अद्येयं प्रथमा रात्रिर्याता जनपदाद्बहिः ।&lt;br&gt;&#xA;३६७. या सुमन्त्रेण रहिता तां नोत्कण्ठितुमर्हसि ॥&lt;br&gt;&#xA;३६८. जागर्तव्यमतन्द्रिभ्यां अद्यप्र्भृति रात्रिषु ।&lt;br&gt;&#xA;३६९. योगक्षेमं हि सीताया वर्तते लक्ष्मणावयोः ॥&lt;br&gt;&#xA;३७०. स तु संविश्य मेदिन्यां महार्हशयनोचितः ।&lt;br&gt;&#xA;३७१. इमाः सौमित्रये रामो व्याजहार कथाः शुभाः ॥&lt;br&gt;&#xA;३७२. ध्रुवमद्य महाराजो दुःखं स्वपिति लक्ष्मण ।&lt;br&gt;&#xA;३७३. कृतकामा तु कैकेयी तुष्टा भवितुमर्हति ॥&lt;br&gt;&#xA;३७४. सा हि देवी महाराजं कैकेयी राज्यकारणात् ।&lt;br&gt;&#xA;३७५. अपि न च्यावयेत् प्राणान् दृष्ट्वा भरतमागतम् ॥&lt;br&gt;&#xA;३७६. इदं व्यसनमालोक्य राज्ञश्च मतिविभ्रमम् ।&lt;br&gt;&#xA;३७७. काम एवार्थधर्माभ्यां गरीयानिति मे मतिः ॥&lt;br&gt;&#xA;३७८. अपीदानीं न कैकेयी सौभाग्यमदमोहिता ।&lt;br&gt;&#xA;३७९. कौसल्यां च सुमित्रां च सम्प्रबाधेत मत्कृते ॥&lt;br&gt;&#xA;३८०. मा स्म मत्कारणाद् देवी सुमित्रा दुःखमावसेत् ।&lt;br&gt;&#xA;३८१. अयोध्यामित एव त्वं काल्ये प्रविश लक्ष्मण ॥&lt;br&gt;&#xA;३८२. नूनं जात्यन्तरे कस्मिन् स्त्रियः पुत्रैर्वियोजिताः ।&lt;br&gt;&#xA;३८३. जनन्या मम सौमित्रे तस्मादेतदुपस्थितम् ॥&lt;br&gt;&#xA;३८४. मया हि चिरपुष्टेन दुःखसंवर्धितेन च ।&lt;br&gt;&#xA;३८५. विप्रायुज्यत कौसल्या फलकाले धिगस्तु माम् ॥&lt;br&gt;&#xA;३८६. मन्ये प्रीतिविशिष्टा सा मत्तो लक्ष्मण शारिका ।&lt;br&gt;&#xA;३८७. यस्यास्तत् श्रूयते वाक्यं शुक पादमरेर्दश ॥&lt;br&gt;&#xA;३८८. एको ह्यहमयोध्यां च पृथिवीं चापि लक्ष्मण ।&lt;br&gt;&#xA;३८९. तरेयमिषुभिः क्रुद्धो ननु वीर्यमकारणम् ॥&lt;br&gt;&#xA;३९०. अधर्मभयभीतश्च परलोकस्य चानघ ।&lt;br&gt;&#xA;३९१. तेन लक्ष्मण नाद्याहमात्मानमभिषेचये ॥&lt;br&gt;&#xA;३९२. एतदन्यच्च करुणं विलप्य विजने वने ।&lt;br&gt;&#xA;३९३. अश्रुपूर्णमुखो रामो निशि तूष्णीमुपाविशत् ॥&lt;br&gt;&#xA;३९४. ते तु तस्मिन् महावृक्षे उषित्वा रजनीं शुभाम् ।&lt;br&gt;&#xA;३९५. विमलेऽभ्युदिते सूर्ये तस्माद् देशात् प्रतस्थिरे ॥&lt;br&gt;&#xA;३९६. यत्र भागीरथीं गङ्गां यमुनाभिप्रवर्तते ।&lt;br&gt;&#xA;३९७. जग्मुस्तं देशमुद्दिश्य विगाह्य सुमहद्वनम् ॥&lt;br&gt;&#xA;३९८. यथाक्षेमेण गच्छन् स पश्यन्श्च विविधान् द्रुमान् ।&lt;br&gt;&#xA;३९९. निवृत्तमात्रे दिवसे रामः सौमित्रिमब्रवीत् ॥&lt;br&gt;&#xA;४००. नूनं प्राप्ताः स्म संभेदं गङ्गायमुनयोर्वयम् ।&lt;br&gt;&#xA;४०१. भरद्वाजाश्रमे चैते दृश्यन्ते विविधा द्रुमाः ॥&lt;br&gt;&#xA;४०२. ततस्त्वाश्रममासाद्य मुनेर्दर्शन कांक्षिणौ ।&lt;br&gt;&#xA;४०३. सीतयानुगतौ वीरौ दूरादेवावतस्थतुः ॥&lt;br&gt;&#xA;४०४. स प्रविश्य महात्मानं ऋषिं शिष्यगणैर्वृतम् ।&lt;br&gt;&#xA;४०५. न्यवेदयत चात्मानं तस्मै लक्ष्मणपूर्वजः ॥&lt;br&gt;&#xA;४०६. पुत्रौ दशरथस्यावां भगवन् रामलक्ष्मणौ ।&lt;br&gt;&#xA;४०७. भार्या ममेयं वैदेही कल्याणी जनकात्मजा ।&lt;br&gt;&#xA;४०८. मां चानुयाता विजनं तपोवनमनिन्दिता ॥&lt;br&gt;&#xA;४०९. पित्रा प्रव्राज्यमानं मां सौमित्रिरनुजः प्रियः ।&lt;br&gt;&#xA;४१०. अयमन्वगमद् भ्राता वनमेव दृढव्रतः ॥&lt;br&gt;&#xA;४११. पित्रा नियुक्ता भगवन् प्रवेक्ष्यामस्तपोवनम् ।&lt;br&gt;&#xA;४१२. धर्ममेव चरिष्यामस्तत्र मूलफलाशनाः ॥&lt;br&gt;&#xA;४१३. मृगपक्षिभिरासीनो मुनिभिश्च समन्ततः ।&lt;br&gt;&#xA;४१४. राममागतमभ्यर्च्य स्वागतेनाह तं मुनिः ॥&lt;br&gt;&#xA;४१५. चिरस्य खलु काकुत्स्थ पश्यामि त्वामिहागतम् ।&lt;br&gt;&#xA;४१६. श्रुतं तव मयाचेदं विवासनमकारणम् ॥&lt;br&gt;&#xA;४१७. अवकाशो विविक्तोऽयं महानद्योः समागमे ।&lt;br&gt;&#xA;४१८. पुण्यश्च रमणीयश्च वसत्विह भवान् सुखम् ॥&lt;br&gt;&#xA;४१९. एवमुक्तस्तु वचनं भरद्वाजेन राघवः ।&lt;br&gt;&#xA;४२०. प्रत्युवाच शुभं वाक्यं रामः सर्वहिते रतः ॥&lt;br&gt;&#xA;४२१. भगवन्नित आसन्नः पौरजानपदो जनः ।&lt;br&gt;&#xA;४२२. सुदर्शमिह मां प्रेक्ष्य मन्येऽहमिममाश्रमम् ।&lt;br&gt;&#xA;४२३. आगमिष्यति वैदेहीं मां चापि प्रेक्षको जनः ॥&lt;br&gt;&#xA;४२४. अनेन कारणेनाहमिह वासं न रोचये ।&lt;br&gt;&#xA;४२५. एकान्ते पश्य भगवन्नाश्रमस्थानमुत्तमम् ।&lt;br&gt;&#xA;४२६. रमेत यत्र वैदेही सुखार्हा जनकात्मजा ॥&lt;br&gt;&#xA;४२७. तस्य प्रयागे रामस्य तं महर्षिमुपेयुषः ।&lt;br&gt;&#xA;४२८. प्रपन्ना रजनी पुण्या चित्राः कथयतः कथाः ॥&lt;br&gt;&#xA;४२९. रात्र्यां तु तस्यां व्युष्टायां भरद्वाजोऽब्रवीदिदम् ।&lt;br&gt;&#xA;४३०. मधुमूलफलोपेतं चित्रकूटं व्रजेति ह ॥&lt;br&gt;&#xA;४३१. यावता चित्रकूटस्य नरः शृङ्गाण्यवेक्षते ।&lt;br&gt;&#xA;४३२. कल्याणानि समाधत्ते न पापे कुरुते मनः ॥&lt;br&gt;&#xA;४३३. सरित्प्रस्रवणप्रस्थान् दरीकन्दरनिर्दरान् ।&lt;br&gt;&#xA;४३४. चरतः सीतया सार्धं नन्दिष्यति मनस्तव ॥&lt;br&gt;&#xA;४३५. गङ्गायमुनयोः सन्धिमासाद्य मनुजर्षभौ ।&lt;br&gt;&#xA;४३६. कालिन्दीमनुगच्छेतां नदीं पश्चान्मुखाश्रिताम् ॥&lt;br&gt;&#xA;४३७. क्रोशमात्रं ततो गत्वा नीलं द्रक्ष्यथ काननम् ।&lt;br&gt;&#xA;४३८. पलाशबदरीमिश्रं रम्यं वंशैश्च यामुनैः ॥&lt;br&gt;&#xA;४३९. स पन्थाः चित्रकूटस्य गतः सुबहुशो मया ।&lt;br&gt;&#xA;४४०. रम्यो मार्दवयुक्तश्च वनदावैर्विवर्जितः ॥&lt;br&gt;&#xA;४४१. इति पन्थानमावेद्य महर्षिः सन्न्यवर्तत ॥&lt;br&gt;&#xA;४४२. अथासाद्य तु कालिन्दीं शीघ्रस्रोतोवहां नदीम् ।&lt;br&gt;&#xA;४४३. तौ काष्ठसङ्घातमथो चक्रतुः सुमहाप्लवम् ॥&lt;br&gt;&#xA;४४४. तत्र श्रियमिवाचिन्त्यां रामो दाशरथिः प्रियाम् ।&lt;br&gt;&#xA;४४५. ईषत् संलज्जमानां तामध्यारोपयत प्लवम् ॥&lt;br&gt;&#xA;४४६. ततः प्रतेरतुर्यत्तौ वीरौ दशरथात्मजौ ॥&lt;br&gt;&#xA;४४७. ते तीर्णाः प्लवमुत्सृज्य प्रस्थाय यमुनावनात् ।&lt;br&gt;&#xA;४४८. श्यामं न्यग्रोधमासेदुः शीतलं हरितच्छदम् ॥&lt;br&gt;&#xA;४४९. न्यग्रोधं तमुपागम्य वैदेही वाक्यमब्रवीत् ।&lt;br&gt;&#xA;४५०. नमस्तेऽस्तु महावृक्ष पारयेन्मे पतिर्व्रतम् ।&lt;br&gt;&#xA;४५१. इति सीताञ्जलिं कृत्वा पर्यगच्छद् वनस्पतिम् ॥&lt;br&gt;&#xA;४५२. अवलोक्य ततः सीतामायाचन्तीमनिन्दिताम् ।&lt;br&gt;&#xA;४५३. दयितां च विधेयां च रामो लक्ष्मणमब्रवीत् ॥&lt;br&gt;&#xA;४५४. सीतामादाय गच्छ त्वमग्रतो भरताग्रज ।&lt;br&gt;&#xA;४५५. पृष्ठतोऽहं गमिष्यामि सायुधो द्विपदां वर ॥&lt;br&gt;&#xA;४५६. यद्यत् फलं प्रार्थयते पुष्पं वा जनकात्मजा ।&lt;br&gt;&#xA;४५७. तत्तत् प्रदद्या वैदेह्या यत्रास्या रमते मनः ॥&lt;br&gt;&#xA;४५८. एकैकं पादपं गुल्मं लतां वा पुष्पशालिनीम् ।&lt;br&gt;&#xA;४५९. अदृष्टपूर्वां पश्यन्ती रामं पप्रच्छ साबला ॥&lt;br&gt;&#xA;४६०. रमणीयान् बहुविधान् पादपान् कुसुमोत्कटान् ।&lt;br&gt;&#xA;४६१. सीतावचनसंरब्धः आनयामास लक्ष्मणः ॥&lt;br&gt;&#xA;४६२. विहृत्य ते बर्हिणपूगनादिते&lt;br&gt;&#xA;४६३. शुभे वने वानरवारणायुते ।&lt;br&gt;&#xA;४६४. समं नदीवप्रमुपेत्य सम्मतम्&lt;br&gt;&#xA;४६५. निवासमाजग्मुरदीनदर्शनाः ॥&lt;br&gt;&#xA;४६६. अथ रात्र्यां व्यतीतायामवसुप्तमनन्तरम् ।&lt;br&gt;&#xA;४६७. प्रबोधयामास शनैर्लक्ष्मणं रघुनन्दनः ॥&lt;br&gt;&#xA;४६८. सौमित्रे शृणु वन्यानां वल्गु व्याहरतां स्वनम् ।&lt;br&gt;&#xA;४६९. सम्प्रतिष्ठामहे कालः प्रस्थानस्य परन्तप ॥&lt;br&gt;&#xA;४७०. स सुप्तः समये भ्रात्रा लक्ष्मणः प्रतिबोधितः ।&lt;br&gt;&#xA;४७१. जहौ निद्रां च तन्द्रीं च प्रसक्तं च पथि श्रमम् ॥&lt;br&gt;&#xA;४७२. ततस्तौ पादचारेण गच्छन्तौ सह सीतया ।&lt;br&gt;&#xA;४७३. रम्यमासेदतुः शैलं चित्रकूटं मनोरमम् ॥&lt;br&gt;&#xA;४७४. तं तु पर्वतमासाद्य नानापक्षिगणायुतम् ।&lt;br&gt;&#xA;४७५. बहुमूलफलं रम्यं सम्पन्नं सरसोदकम् ।&lt;br&gt;&#xA;४७६. ततोऽब्रवीन्महातेजा लक्ष्मणं लक्ष्मणाग्रजः ॥&lt;br&gt;&#xA;४७७. लक्ष्मणानय दारूणि दृढानि च वराणि च ।&lt;br&gt;&#xA;४७८. कुरुष्वावसथं सौम्य वासे मेऽभिरतं मनः ॥&lt;br&gt;&#xA;४७९. तस्य तद्वचनं श्रुत्वा सौमित्रिर्विविधान् द्रुमान् ।&lt;br&gt;&#xA;४८०. आजहार ततश्चक्रे पर्णशालामरिन्दमः ॥&lt;br&gt;&#xA;४८१. तां निष्ठितां बद्धकटां दृष्ट्वा रामः सुदर्शनाम् ।&lt;br&gt;&#xA;४८२. शुश्रूषमाणमेकाग्रमिदं वचनमब्रवीत् ॥&lt;br&gt;&#xA;४८३. मृगं हत्वानय क्षिप्रं लक्ष्मणेह शुभेक्षण ।&lt;br&gt;&#xA;४८४. कर्त्तव्यं वास्तुशमनं सौमित्रे चिरजीविभिः ॥&lt;br&gt;&#xA;४८५. स लक्ष्मणः कृष्णमृगं हत्वा मेध्यं प्रतापवान् ।&lt;br&gt;&#xA;४८६. अथ चिक्षेप सौमित्रिः समिद्धे जातवेदसि ॥&lt;br&gt;&#xA;४८७. रामः स्नात्वा तु नियतो गुणवान् जप्यकोविदः ।&lt;br&gt;&#xA;४८८. संग्रहेणाकरोत् सर्वान् मन्त्रान् सत्रावसानिकान् ॥&lt;br&gt;&#xA;४८९. इष्ट्वा देवगणान् सर्वान् विवेशावसथं शुचिः ।&lt;br&gt;&#xA;४९०. बभूव च मनोह्लादो रामस्यामिततेजसः ॥&lt;br&gt;&#xA;४९१. अनेकनानामृगपक्षिसंकुले&lt;br&gt;&#xA;४९२. विचित्रपुष्पस्तबकैर्द्रुमैर्युते ।&lt;br&gt;&#xA;४९३. वनोत्तमे व्यालमृगानुनादिते&lt;br&gt;&#xA;४९४. तदा विजह्रुः सुसुखं जितेन्द्रियाः ॥&lt;/p&gt;</description>
    </item>
    <item>
      <title>०८ ०८ मृते दशरथे भरतकृत-अभिषेक-अनङ्गीकरणम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/08_mRte_dasharathe_bharatakRta-abhiSheka-anangI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/08_mRte_dasharathe_bharatakRta-abhiSheka-anangI/</guid>
      <description>&lt;p&gt;१. अनुज्ञातः सुमन्त्रोऽथ योजयित्वा हयोत्तमान् ।&lt;br&gt;&#xA;२. अयोध्यामेव नगरीं प्रययौ गाढदुर्मनाः ॥&lt;br&gt;&#xA;३. सुमन्त्रमभियान्तं तं शतशोऽथ सहस्रशः ।&lt;br&gt;&#xA;४. क्व राम इति पृच्छन्तः सूतमभ्यद्रवन्नराः ॥&lt;br&gt;&#xA;५. ते तीर्णा इति विज्ञाय बाष्पपूर्णमुखा जनाः ।&lt;br&gt;&#xA;६. अहो धिगिति निःश्वस्य हा रामेति च चुक्रुशुः ॥&lt;br&gt;&#xA;७. दानयज्ञविवाहेषु समाजेषु महत्सु च ।&lt;br&gt;&#xA;८. न द्रक्ष्यामः पुनर्जातु धार्मिकं राममन्तरा ॥&lt;br&gt;&#xA;९. किं समर्थं जनस्यास्य किं प्रियं किं सुखावहम् ।&lt;br&gt;&#xA;१०. इति रामेण नगरं पितृवत् परिपालितम् ॥&lt;br&gt;&#xA;११. वातायनगतानां च स्त्रीणामन्वन्तरापणम् ।&lt;br&gt;&#xA;१२. रामशोकाभितप्तानां शुश्राव परिदेवनम् ॥&lt;br&gt;&#xA;१३. स राजमार्गमध्येन सुमन्त्रः पिहिताननः ।&lt;br&gt;&#xA;१४. यत्र राजा दशरथस्तदेवोपययौ गृहम् ॥&lt;br&gt;&#xA;१५. अभिगम्य तमासीनं नरेन्द्रमभिवाद्य च ।&lt;br&gt;&#xA;१६. सुमन्त्रो रामवचनं यथोक्तं प्रत्यवेदयत् ॥&lt;br&gt;&#xA;१७. स तूष्णीमेव तच्छ्रुत्वा राजा विभ्रान्तचेतनः ।&lt;br&gt;&#xA;१८. मूर्च्छितो न्यपतद्भूमौ रामशोकाभिपीडितः ॥&lt;br&gt;&#xA;१९. सुमित्रया तु सहिता कौसल्या पतितं पतिम् ।&lt;br&gt;&#xA;२०. उत्थापयामास तदा वचनं चेदमब्रवीत् ॥&lt;br&gt;&#xA;२१. इमं तस्य महाभाग दूतं दुष्करकारिणः ।&lt;br&gt;&#xA;२२. वनवासादनुप्राप्तं कस्मान्न प्रतिभाषसे ॥&lt;br&gt;&#xA;२३. देव यस्या भयाद्रामं नानुपृच्छसि सारथिम् ।&lt;br&gt;&#xA;२४. नेह तिष्ठति कैकेयी विस्रब्धं प्रतिभाष्यताम् ॥&lt;br&gt;&#xA;२५. सा तथोक्त्वा महाराजं कौसल्या शोकलालसा ।&lt;br&gt;&#xA;२६. धरण्यां निपपाताशु बाष्पविप्लुतभाषिणी ॥&lt;br&gt;&#xA;२७. प्रत्याश्वस्तो यदा राजा मोहात् प्रत्यागतः पुनः ।&lt;br&gt;&#xA;२८. अश्रुपूर्णमुखं दीनमुवाच परमार्तवत् ॥&lt;br&gt;&#xA;२९. क्व नु वत्स्यति धर्मात्मा किमशिष्यति राघवः ।&lt;br&gt;&#xA;३०. भूमिपालात्मजो भूमौ शेते कथमनाथवत् ॥&lt;br&gt;&#xA;३१. सुकुमार्या तपस्विन्या सुमन्त्र सह सीतया ।&lt;br&gt;&#xA;३२. राजपुत्रौ कथं पादैरवरुह्य रथाद् गतौ ॥&lt;br&gt;&#xA;३३. किमुवाच वचो रामः किमुवाच च लक्ष्मणः ।&lt;br&gt;&#xA;३४. सुमन्त्र वनमासाद्य किमुवाच च मैथिली ॥&lt;br&gt;&#xA;३५. आसितं शयितं भुक्तं सूत रामस्य कीर्तय ।&lt;br&gt;&#xA;३६. जीविष्याम्यहमेतेन ययातिरिव साधुषु ॥&lt;br&gt;&#xA;३७. इति सूतो नरेन्द्रेण चोदितः सज्जमानया ।&lt;br&gt;&#xA;३८. उवाच वाचा राजानं सबाष्पपरिरब्धया ॥&lt;br&gt;&#xA;३९. अब्रवीन्मां महाराज धर्ममेवानुपालयन् ।&lt;br&gt;&#xA;४०. अञ्जलिं राघवः कृत्वा शिरसाभिप्रणम्य च ॥&lt;br&gt;&#xA;४१. सूत मद्वचनात्तस्य तातस्य विदितात्मनः ।&lt;br&gt;&#xA;४२. शिरसा वन्दनीयस्य वन्द्यौ पादौ महात्मनः ॥&lt;br&gt;&#xA;४३. माता च मम कौसल्या कुशलं चाभिवादनम् ।&lt;br&gt;&#xA;४४. अप्रमादं च वक्तव्या ब्रूयाश्चैनामिदं वचः ॥&lt;br&gt;&#xA;४५. देवि देवस्य पादौ च देववत् परिपालय ।&lt;br&gt;&#xA;४६. अभिमानं च मानं च त्यक्त्वा वर्त्तस्व मातृषु ॥&lt;br&gt;&#xA;४७. कुमारे भरते वृत्तिर्वर्तितव्या च राजवत् ।&lt;br&gt;&#xA;४८. अर्थज्येष्ठा हि राजानो राजधर्ममनुस्मर ॥&lt;br&gt;&#xA;४९. भरतः कुशलं वाच्यो वाच्यो मद्वचनेन च ।&lt;br&gt;&#xA;५०. सर्वास्वेव यथान्यायं वृत्तिं वर्तस्व मातृषु ॥&lt;br&gt;&#xA;५१. अतिक्रान्तवया राजा मास्मैनं व्यवरोरुधः ।&lt;br&gt;&#xA;५२. मातेव मम माता ते द्रष्टव्या पुत्रगर्धिनी ॥&lt;br&gt;&#xA;५३. इत्येवं मां महाराज ब्रुवन्नेव महायशाः ।&lt;br&gt;&#xA;५४. रामो राजीवताम्राक्षो भृशमश्रूण्यवर्तयत् ॥&lt;br&gt;&#xA;५५. लक्ष्मणस्तु सुसंक्रुद्धो निःश्वसन् वाक्यमब्रवीत् ।&lt;br&gt;&#xA;५६. केनायमपराधेन राजपुत्रो विवासितः ॥&lt;br&gt;&#xA;५७. असमीक्ष्य समारब्धं विरुद्धं बुद्धिलाघवात् ।&lt;br&gt;&#xA;५८. जनयिष्यति संक्रोशं राघवस्य विवासनम् ॥&lt;br&gt;&#xA;५९. अहं तावन्महाराजे पितृत्वं नोपलक्षये ।&lt;br&gt;&#xA;६०. भ्राता भर्ता च बन्धुश्च पिता च मम राघवः ॥&lt;br&gt;&#xA;६१. जानकी तु महाराज निःश्वसन्ती मनस्विनी ।&lt;br&gt;&#xA;६२. भूतोपहतचित्तेव विष्ठिता विस्मिता स्थिता ॥&lt;br&gt;&#xA;६३. अदृष्टपूर्वव्यसना राजपुत्री यशस्विनी ।&lt;br&gt;&#xA;६४. तेन दुःखेन रुदती नैव मां किञ्चिदब्रवीत् ॥&lt;br&gt;&#xA;६५. उद्वीक्ष्यमाणा भर्तारं मुखेन परिशुष्यता ।&lt;br&gt;&#xA;६६. मुमोच सहसा बाष्पं मां प्रयान्तमुदीक्ष्य सा ॥&lt;br&gt;&#xA;६७. सूतस्य वचनं श्रुत्वा वाचा परमदीनया ।&lt;br&gt;&#xA;६८. बाष्पोपहतया राजा तं सूतमिदमब्रवीत् ॥&lt;br&gt;&#xA;६९. कैकेय्या विनियुक्तेन पापाभिजनभावया ।&lt;br&gt;&#xA;७०. मया न मन्त्रकुशलैर्वृद्धैः सह समर्थितम् ॥&lt;br&gt;&#xA;७१. मयायमर्थः सम्मोहात् स्त्रीहेतोः सहसा कृतः ॥&lt;br&gt;&#xA;७२. भवितव्यतया नूनमिदं वा व्यसनं महत् ।&lt;br&gt;&#xA;७३. कुलस्यास्य विनाशाय प्राप्तं सूत यदृच्छया ॥&lt;br&gt;&#xA;७४. सूत यद्यस्ति ते किञ्चिन्मया तु सुकृतं कृतम् ।&lt;br&gt;&#xA;७५. त्वं प्रापयाशु मां रामं प्राणाः सन्त्वरयन्ति माम् ॥&lt;br&gt;&#xA;७६. रामशोकमहाभोगः सीताविरहपारगः ।&lt;br&gt;&#xA;७७. श्वसितोर्मिमहावर्तो बाष्पफेनजलाविलः ।&lt;br&gt;&#xA;७८. बाहुविक्षेपमीनौघो विक्रन्दितमहास्वनः ।&lt;br&gt;&#xA;७९. प्रकीर्णकेशशैवालः कैकेयीवडवामुखः ।&lt;br&gt;&#xA;८०. ममाश्रुवेगप्रभवः कुब्जावाक्यमहाग्रहः ।&lt;br&gt;&#xA;८१. वरवेलो नृशंसाया रामप्रव्राजनायतः ।&lt;br&gt;&#xA;८२. यस्मिन् बत निमग्नोऽहं कौसल्ये राघवं विना ।&lt;br&gt;&#xA;८३. दुस्तरो जीवता देवि मयायं शोकसागरः ॥&lt;br&gt;&#xA;८४. इति विलपति पार्थिवे प्रणष्टे&lt;br&gt;&#xA;८५. करुणतरं द्विगुणं च रामहेतोः ।&lt;br&gt;&#xA;८६. वचनमनुनिशम्य तस्य देवी&lt;br&gt;&#xA;८७. भयमगमत् पुनरेव राममाता ॥&lt;br&gt;&#xA;८८. ततो भूतोपसृष्टेव वेपमाना पुनः पुनः ।&lt;br&gt;&#xA;८९. धरण्यां गतसत्त्वेव कौसल्या सूतमब्रवीत् ॥&lt;br&gt;&#xA;९०. नय मां यत्र काकुत्स्थः सीता यत्र च लक्ष्मणः ।&lt;br&gt;&#xA;९१. तान् विना क्षणमप्यत्र जीवितुं नोत्सहे ह्यहम् ॥&lt;br&gt;&#xA;९२. बाष्पवेगोपहतया स वाचा सज्जमानया ।&lt;br&gt;&#xA;९३. इदमाश्वासयन् देवीं सूतः प्राञ्जलिरब्रवीत् ॥&lt;br&gt;&#xA;९४. त्यज शोकञ्च मोहञ्च सम्भ्रमं दुःखजं तथा ।&lt;br&gt;&#xA;९५. व्यवधूय च सन्तापं वने वत्स्यति राघवः ॥&lt;br&gt;&#xA;९६. लक्ष्मणश्चापि रामस्य पादौ परिचरन् वने ।&lt;br&gt;&#xA;९७. आराधयति धर्मज्ञः परलोकं जितेन्द्रियः ॥&lt;br&gt;&#xA;९८. विजनेऽपि वने सीता वासं प्राप्य गृहेष्विव ।&lt;br&gt;&#xA;९९. विस्रम्भं लभतेऽभीता रामे सन्यस्तमानसा ॥&lt;br&gt;&#xA;१००. पथि पृच्छति वैदेही ग्रामाश्च नगराणि च ।&lt;br&gt;&#xA;१०१. गतिं दृष्ट्वा नदीनां च पादपान् विविधानपि ॥&lt;br&gt;&#xA;१०२. इदमेव स्मराम्यस्याः सहसैवोपजल्पितम् ।&lt;br&gt;&#xA;१०३. कैकेयीसंश्रितं वाक्यं नेदानीं प्रतिभाति माम् ।&lt;br&gt;&#xA;१०४. ध्वंसयित्वा तु तद्वाक्यं प्रमादात् पर्युपस्थितम् ।&lt;br&gt;&#xA;१०५. ह्लादनं वचनं सूतो देव्या मधुरमब्रवीत् ॥&lt;br&gt;&#xA;१०६. अध्वना वातवेगेन सम्भ्रमेणातपेन च ।&lt;br&gt;&#xA;१०७. न विगच्छति वैदेह्याश्चन्द्रांशुसदृशी प्रभा ॥&lt;br&gt;&#xA;१०८. सदृशं शतपत्रस्य पूर्णचन्द्रोपमप्रभम् ।&lt;br&gt;&#xA;१०९. वदनं तद्वदान्याया वैदेह्या न विकम्पते ॥&lt;br&gt;&#xA;११०. गजं वा वीक्ष्य सिंहं वा व्याघ्रं वा वनमाश्रिता ।&lt;br&gt;&#xA;१११. नाहारयति सन्त्रासं बाहू रामस्य संश्रिता ॥&lt;br&gt;&#xA;११२. तथापि सूतेन सुयुक्तवादिना&lt;br&gt;&#xA;११३. निवार्यमाणा सुतशोककर्शिता ।&lt;br&gt;&#xA;११४. न चैव देवी विरराम कूजितात्&lt;br&gt;&#xA;११५. प्रियेति पुत्रेति च राघवेति च ॥&lt;br&gt;&#xA;११६. कौसल्या रुदती सीता भर्तारमिदमब्रवीत् ।&lt;br&gt;&#xA;११७. कथं नरवरश्रेष्ठ पुत्रौ तौ सह सीतया ।&lt;br&gt;&#xA;११८. दुःखितौ सुखसंवृद्धौ वने दुःखं सहिष्यतः ॥&lt;br&gt;&#xA;११९. पद्मवर्णं सुकेशान्तं पद्मनिःश्वासमुत्तमम् ।&lt;br&gt;&#xA;१२०. कदा द्रक्ष्यामि रामस्य वदनं पुष्करेक्षणम् ॥&lt;br&gt;&#xA;१२१. यदि पञ्चदशे वर्षे राघवः पुनरेष्यति ।&lt;br&gt;&#xA;१२२. जह्याद् राज्यं च कोशं च भरतेनोपभुज्यते ॥&lt;br&gt;&#xA;१२३. भोजयन्ति किल श्राद्धे केचित् स्वानेव बान्धवान् ।&lt;br&gt;&#xA;१२४. ततः पश्चात् समीक्षन्ते कृतकार्या द्विजोत्तमान् ॥&lt;br&gt;&#xA;१२५. तत्र ये गुणवन्तश्च विद्वांसश्च द्विजातयः ।&lt;br&gt;&#xA;१२६. न पश्चात्तेऽभिमन्यन्ते सुधामपि सुरोपमाः ॥&lt;br&gt;&#xA;१२७. हविराज्यं पुरोडाशः कुशा यूपाश्च खादिराः ।&lt;br&gt;&#xA;१२८. नैतानि यातयामानि कुर्वन्ति पुनरध्वरे ॥&lt;br&gt;&#xA;१२९. तथा ह्यात्तमिदं राज्यं हृतसारां सुरामिव ।&lt;br&gt;&#xA;१३०. नाभिमन्तुमलं रामो नष्टसोममिवाध्वरम् ॥&lt;br&gt;&#xA;१३१. गतिरेका पतिर्नार्या द्वितीया गतिरात्मजः ।&lt;br&gt;&#xA;१३२. तृतीया ज्ञातयो राजन्श्चतुर्थी नेह विद्यते ॥&lt;br&gt;&#xA;१३३. तत्र त्वं चैव मे नास्ति रामश्च वनमाश्रितः ।&lt;br&gt;&#xA;१३४. न वनं गन्तुमिच्छामि सर्वथा निहता त्वया ॥&lt;br&gt;&#xA;१३५. हतं त्वया राज्यमिदं सराष्‍ट्रम्&lt;br&gt;&#xA;१३६. हतस्तथात्मा सह मन्त्रिभिश्च ।&lt;br&gt;&#xA;१३७. हता सपुत्रास्मि हताश्च पौराः&lt;br&gt;&#xA;१३८. सुतश्च भार्या च तव प्रहृष्टौ ॥&lt;br&gt;&#xA;१३९. एवं तु क्रुद्धया राजा राममात्रा सशोकया ।&lt;br&gt;&#xA;१४०. श्रावितः परुषं वाक्यं कौसल्यामाह भूपतिः ॥&lt;br&gt;&#xA;१४१. प्रसादये त्वां कौसल्ये रचितोऽयं मयाञ्जलिः ।&lt;br&gt;&#xA;१४२. वत्सला चानृशंसा च त्वं हि नित्यं परेष्वपि ॥&lt;br&gt;&#xA;१४३. भर्त्ता तु खलु नारीणां गुणवान् निर्गुणोऽपि वा ।&lt;br&gt;&#xA;१४४. धर्मं विमृशमानानां प्रत्यक्षं देवि दैवतम् ॥&lt;br&gt;&#xA;१४५. सा त्वं धर्मपरा नित्यं दृष्टलोकपरावरा ।&lt;br&gt;&#xA;१४६. नार्हसे विप्रियं वक्तुं दुःखितापि सुदुःखितम् ॥&lt;br&gt;&#xA;१४७. तद्वाक्यं करुणं राज्ञः श्रुत्वा दीनस्य भाषितम् ।&lt;br&gt;&#xA;१४८. कौसल्या व्यसृजद् बाष्पं प्रणालीव नवोदकम् ॥&lt;br&gt;&#xA;१४९. सा मूर्ध्नि बद्ध्वा रुदती राज्ञः पद्ममिवाञ्जलिम् ।&lt;br&gt;&#xA;१५०. सम्भ्रमादब्रवीत् त्रस्ता त्वरमाणाक्षरं वचः ॥&lt;br&gt;&#xA;१५१. प्रसीद शिरसा याचे भूमौ निपतितास्मि ते ।&lt;br&gt;&#xA;१५२. याचितास्मि हता देव हन्तव्याहं न हि त्वया ॥&lt;br&gt;&#xA;१५३. नैषा हि सा स्त्री भवति श्लाघनीयेन धीमता ।&lt;br&gt;&#xA;१५४. उभयोर्लोकयोर्वीर पत्या या सम्प्रसाद्यते ॥&lt;br&gt;&#xA;१५५. जानामि धर्मं धर्मज्ञ त्वां जाने सत्यवादिनम् ।&lt;br&gt;&#xA;१५६. पुत्रशोकार्त्तया तत्तु मया किमपि भाषितम् ॥&lt;br&gt;&#xA;१५७. शोको नाशयते धैर्यं शोको नाशयते श्रुतम् ।&lt;br&gt;&#xA;१५८. शोको नाशयते सर्वं नास्ति शोकसमो रिपुः ॥&lt;br&gt;&#xA;१५९. शक्य आपतितः सोढुं प्रहारो रिपुहस्ततः ।&lt;br&gt;&#xA;१६०. सोढुमापतितः शोकः सुसूक्ष्मोऽपि न शक्यते ॥&lt;br&gt;&#xA;१६१. वनवासाय रामस्य पञ्चरात्रोऽद्य गण्यते ।&lt;br&gt;&#xA;१६२. यः शोकहतहर्षायाः पञ्चवर्षोपमो मम ॥&lt;br&gt;&#xA;१६३. तथा प्रसादितो वाक्यैर्देव्या कौसल्यया नृपः ।&lt;br&gt;&#xA;१६४. शोकेन च समाक्रान्तो निद्राया वशमेयिवान् ॥&lt;br&gt;&#xA;१६५. प्रतिबुद्धो मुहूर्तेन शोकोपहतचेतनः ।&lt;br&gt;&#xA;१६६. कौसल्यां पुत्रशोकार्तामिदं वचनमब्रवीत् ॥&lt;br&gt;&#xA;१६७. यदाचरति कल्याणि शुभं वा यदि वाशुभम् ।&lt;br&gt;&#xA;१६८. तदेव लभते भद्रे कर्ता कर्मजमात्मनः ॥&lt;br&gt;&#xA;१६९. कश्चिदाम्रवणं छित्त्वा पलाशान्श्च निषिञ्चति ।&lt;br&gt;&#xA;१७०. पुष्पं दृष्ट्वा फले गृध्नुः स शोचति फलागमे ॥&lt;br&gt;&#xA;१७१. लब्धशब्देन कौसल्ये कुमारेण धनुष्मता ।&lt;br&gt;&#xA;१७२. कुमारः शब्दवेधीति मया पापमिदं कृतम् ॥&lt;br&gt;&#xA;१७३. देव्यनूढा त्वमभवो युवराजो भवाम्यहम् ।&lt;br&gt;&#xA;१७४. ततः प्रावृडनुप्राप्ता मदकामविवर्धिनी ॥&lt;br&gt;&#xA;१७५. तस्मिन्नतिसुखे काले धनुष्मानिषुमान् रथी ।&lt;br&gt;&#xA;१७६. व्यायामकृतसंकल्पः सरयूमन्वगां नदीम् ॥&lt;br&gt;&#xA;१७७. निपाने महिषं रात्रौ गजं वाभ्यागतं नदीम् ।&lt;br&gt;&#xA;१७८. अन्यं वा श्वापदं कञ्चिज्जिघांसुरजितेन्द्रियः ॥&lt;br&gt;&#xA;१७९. अथान्धकारे त्वश्रौषं जले कुम्भस्य पूर्यतः ।&lt;br&gt;&#xA;१८०. अचक्षुर्विषये घोषं वारणस्येव नर्दतः ॥&lt;br&gt;&#xA;१८१. ततोऽहं शरमुद्‍धृत्य दीप्तमाशीविषोपमम् ।&lt;br&gt;&#xA;१८२. शब्दं प्रति गजप्रेप्सुरभिलक्ष्य त्वपातयम् ॥&lt;br&gt;&#xA;१८३. तस्मिन्निपतिते बाणे वागभूत्तत्र मानुषी ।&lt;br&gt;&#xA;१८४. हा हेति पततस्तोये बाणाभिहतमर्मणः ॥&lt;br&gt;&#xA;१८५. तस्याहं करुणं श्रुत्वा निशि लालपतो बहु ।&lt;br&gt;&#xA;१८६. तं देशमहमागम्य दीनसत्त्वः सुदुर्मनाः ।&lt;br&gt;&#xA;१८७. अपश्यमिषुणा तीरे सरय्वास्तापसं हतम् ।&lt;br&gt;&#xA;१८८. अवकीर्णजटाभारं प्रविद्धकलशोदकम् ।&lt;br&gt;&#xA;१८९. पांसुशोणितदिग्धाङ्गं शयानं शल्यपीडितम् ॥&lt;br&gt;&#xA;१९०. स मामुद्वीक्ष्य नेत्राभ्यां त्रस्तमस्वस्थचेतसम् ।&lt;br&gt;&#xA;१९१. इत्युवाच ततः क्रूरं दिधक्षन्निव तेजसा ॥&lt;br&gt;&#xA;१९२. किं तवापकृतं राजन् वने निवसता मया ।&lt;br&gt;&#xA;१९३. जिहीर्षुरंभो गुर्वर्थं यदहं ताडितस्त्वया ॥&lt;br&gt;&#xA;१९४. एकेन खलु बाणेन मर्मण्यभिहते मयि ।&lt;br&gt;&#xA;१९५. द्वावन्धौ निहतौ वृद्धौ माता जनयिता च मे ॥&lt;br&gt;&#xA;१९६. तौ कथं दुर्बलावन्धौ मत्प्रतीक्षौ पिपासितौ ।&lt;br&gt;&#xA;१९७. चिरमाशाकृतां तृष्णां कष्टां सन्धारयिष्यतः ॥&lt;br&gt;&#xA;१९८. पितुस्त्वमेव मे गत्वा शीघ्रमाचक्ष्व राघव ।&lt;br&gt;&#xA;१९९. न त्वामनुदहेत् क्रुद्धो वनं वह्निरिवैधितः ॥&lt;br&gt;&#xA;२००. विशल्यं कुरु मे राजन् मर्म मे निशितः शरः ।&lt;br&gt;&#xA;२०१. रुणद्धि मृदु सोत्सेधं तीरमम्बुरयो यथा ॥&lt;br&gt;&#xA;२०२. न द्विजातिरहं राजन् माभूत्ते मनसो व्यथा ।&lt;br&gt;&#xA;२०३. शूद्रायामस्मि वैश्येन जातो जनपदाधिप ॥&lt;br&gt;&#xA;२०४. इतीव वदतः कृच्छ्राद्बाणाभिहतमर्मणः ।&lt;br&gt;&#xA;२०५. तस्यत्वानम्यमानस्य तं बाणमहमुद्धरम् ॥&lt;br&gt;&#xA;२०६. स मामुद्वीक्ष्य सन्त्रस्तो जहौ प्राणान्स्तपोधनः ॥&lt;br&gt;&#xA;२०७. तदज्ञानान्महत्पापं कृत्वाहं संकुलेन्द्रियः ।&lt;br&gt;&#xA;२०८. शोकोपहतचित्तश्च भयसन्त्रस्तचेतनः ।&lt;br&gt;&#xA;२०९. तच्चाश्रमपदं गत्वा भूयः शोकमहं गतः ॥&lt;br&gt;&#xA;२१०. पदशब्दं तु मे श्रुत्वा मुनिवाक्यमभाषत ।&lt;br&gt;&#xA;२११. किं चिरायसि मे पुत्र पानीयं क्षिप्रमानय ॥&lt;br&gt;&#xA;२१२. यन्निमित्तमिदं तात सलिले क्रीडितं त्वया ।&lt;br&gt;&#xA;२१३. उत्कण्ठिता ते मातेयं प्रविश क्षिप्रमाश्रमम् ॥&lt;br&gt;&#xA;२१४. यद्व्यलीकं कृतं पुत्र मात्रा ते यदि वा मया ।&lt;br&gt;&#xA;२१५. न तन्मनसि कर्तव्यं त्वया तात तपस्विना ॥&lt;br&gt;&#xA;२१६. त्वं गतिस्त्वगतीनां च चक्षुस्त्वं हीनचक्षुषाम् ।&lt;br&gt;&#xA;२१७. समासक्तास्त्वयि प्राणाः किं त्वं नो नाभिभाषसे ॥&lt;br&gt;&#xA;२१८. मनसः कर्मचेष्टाभिरभिसंस्तभ्य वाग्बलम् ।&lt;br&gt;&#xA;२१९. आचचक्षे त्वहं तस्मै पुत्रव्यसनजं भयम् ॥&lt;br&gt;&#xA;२२०. क्षत्रियोऽहं दशरथो नाहं पुत्रो महात्मनः ।&lt;br&gt;&#xA;२२१. भगवंश्चापहस्तोऽहं सरयूतीरमागतः ॥&lt;br&gt;&#xA;२२२. तत्र श्रुतो मया शब्दो जले कुम्भस्य पूर्यतः ।&lt;br&gt;&#xA;२२३. द्विपोऽयमिति मत्वायं मया गजजिघांसुना ।&lt;br&gt;&#xA;२२४. विसृष्टोऽम्भसि नाराचस्ततस्ते निहतः सुतः ॥&lt;br&gt;&#xA;२२५. स तच्छ्रुत्वा वचः क्रूरं मयोक्तमघशंसिना ।&lt;br&gt;&#xA;२२६. मामुवाच महातेजाः कृताञ्जलिमुपस्थितम् ॥&lt;br&gt;&#xA;२२७. यद्येतदशुभं कर्म न त्वं मे कथयेः स्वयम् ।&lt;br&gt;&#xA;२२८. फलेन्मूर्द्धा स्म ते राजन् सद्यः शतसहस्रधा ॥&lt;br&gt;&#xA;२२९. अज्ञानाद् हि कृतं यस्मादिदं तेनैव जीवसि ।&lt;br&gt;&#xA;२३०. अपि ह्यद्य कुलं न स्यादिक्ष्वाकूणां कुतो भवान् ॥&lt;br&gt;&#xA;२३१. नय नौ नृप तं देशमिति मां चाभ्यभाषत ।&lt;br&gt;&#xA;२३२. अद्य तं द्रष्टुमिच्छावः पुत्रं पश्चिमदर्शनम् ॥&lt;br&gt;&#xA;२३३. अथाहमेकस्तं देशं नीत्वा तौ भृशदुःखितौ ।&lt;br&gt;&#xA;२३४. अस्पर्शयदहं पुत्रं तं मुनिं सह भार्यया ॥&lt;br&gt;&#xA;२३५. तौ पुत्रमात्मनः स्पृष्ट्वा तमासाद्य तपस्विनौ ।&lt;br&gt;&#xA;२३६. निपेततुः शरीरेऽस्य पिता चास्येदमब्रवीत् ॥&lt;br&gt;&#xA;२३७. नाभिवादयसे माद्य न च मामभिभाषसे ।&lt;br&gt;&#xA;२३८. न त्वहं ते प्रियं पुत्र मातरं पश्य धार्मिक ।&lt;br&gt;&#xA;२३९. किन्नु नालिङ्गसे पुत्र सुकुमार वचो वद ॥&lt;br&gt;&#xA;२४०. उभावपि च शोकार्तावनाथौ कृपणौ वने ।&lt;br&gt;&#xA;२४१. क्षिप्रमेव गमिष्यावस्त्वया हीनौ यमक्षयम् ॥&lt;br&gt;&#xA;२४२. अपापोऽसि यदा पुत्र निहतः पापकर्मणा ।&lt;br&gt;&#xA;२४३. तेन सत्येन गच्छाशु ये लोकाः शस्त्रयोधिनाम् ॥&lt;br&gt;&#xA;२४४. एवं स कृपणं तत्र पर्यदेवयतासकृत् ।&lt;br&gt;&#xA;२४५. ततोऽस्मै कर्तुमुदकं प्रवृत्तः सह भार्यया ॥&lt;br&gt;&#xA;२४६. स तु दिव्येन रूपेण मुनिपुत्रः स्वकर्मभिः ।&lt;br&gt;&#xA;२४७. स्वर्गमध्यारुहत् क्षिप्रं शक्रेण सह धर्मवित् ॥&lt;br&gt;&#xA;२४८. स कृत्वा तूदकं तूर्णं तापसः सह भार्यया ।&lt;br&gt;&#xA;२४९. मामुवाच महातेजाः कृताञ्जलिमुपस्थितम् ॥&lt;br&gt;&#xA;२५०. पुत्रव्यसनजं दुःखं यदेतन् मम साम्प्रतम् ।&lt;br&gt;&#xA;२५१. एवं त्वं पुत्रशोकेन राजन् कालं करिष्यसि ॥&lt;br&gt;&#xA;२५२. एवं शापं मयि न्यस्य विलप्य करुणं बहु ।&lt;br&gt;&#xA;२५३. चितामारोप्य देहं तन्मिथुनं स्वर्गमभ्ययात् ॥&lt;br&gt;&#xA;२५४. तस्यायं कर्मणो देवि विपाकः समुपस्थितः ।&lt;br&gt;&#xA;२५५. यदहं पुत्रशोकेन सन्त्यक्षाम्यद्य जीवितम् ॥&lt;br&gt;&#xA;२५६. चक्षुर्भ्यां त्वां न पश्यामि कौसल्ये साधु मां स्पृश ।&lt;br&gt;&#xA;२५७. इत्युक्त्वा स रुदन्स्त्रस्तो भार्यामाह च भूमिपः ॥&lt;br&gt;&#xA;२५८. कौसल्ये चित्तमोहेन हृदयं सीदतीव मे ।&lt;br&gt;&#xA;२५९. वेदये न च संयुक्तान् शब्दस्पर्शरसानहम् ॥&lt;br&gt;&#xA;२६०. हा राघव महाबाहो हा ममायासनाशन ।&lt;br&gt;&#xA;२६१. हा पितृप्रिय मे नाथ हाद्य क्वासि गतः सुत ॥&lt;br&gt;&#xA;२६२. इति रामस्य मातुश्च सुमित्रायाश्च सन्निधौ ।&lt;br&gt;&#xA;२६३. राजा दशरथः शोचन् जीवितान्तमुपागमत् ॥&lt;br&gt;&#xA;२६४. अथ रात्र्यां व्यतीतायां प्रातरेवापरेऽहनि ।&lt;br&gt;&#xA;२६५. वन्दिनः पर्युपातिष्ठन् तत् पार्थिवनिवेशनम् ॥&lt;br&gt;&#xA;२६६. राजानं स्तुवतां तेषामुदात्ताभिहिताशिषाम् ।&lt;br&gt;&#xA;२६७. प्रासादाभोगविस्तीर्णः स्तुतिशब्दो ह्यवर्तत ॥&lt;br&gt;&#xA;२६८. हरिचन्दनसम्पृक्तमुदकं काञ्चनैर्घटैः ।&lt;br&gt;&#xA;२६९. आनिन्युः स्नानशिक्षाज्ञा यथाकालं यथाविधि ॥&lt;br&gt;&#xA;२७०. मङ्गलालम्भनीयानि प्राशनीयान्युपस्करान् ।&lt;br&gt;&#xA;२७१. उपनिन्युस्तथाप्यन्याः कुमारीबहुलाः स्त्रियः ॥&lt;br&gt;&#xA;२७२. अथ याः कोसलेन्द्रस्य शयनं प्रत्यनन्तराः ।&lt;br&gt;&#xA;२७३. ताः स्त्रियस्तु समागम्य भर्तारं प्रत्यबोधयन् ॥&lt;br&gt;&#xA;२७४. ताः स्त्रियः स्वप्नशीलज्ञाश्चेष्टासञ्चलनादिषु ।&lt;br&gt;&#xA;२७५. ता वेपथुपरीताश्च राज्ञः प्राणेषु शङ्किताः ॥&lt;br&gt;&#xA;२७६. कौसल्या च सुमित्रा च पुत्रशोकपराजिते ।&lt;br&gt;&#xA;२७७. प्रसुप्ते न प्रबुध्येते यथाकालसमन्विते ॥&lt;br&gt;&#xA;२७८. ते च दृष्ट्वा तथा सुप्ते उभे देव्यौ च तं नृपम् ।&lt;br&gt;&#xA;२७९. सुप्तमेवोद्गतप्राणमन्तःपुरमदृश्यत ॥&lt;br&gt;&#xA;२८०. ततः प्रचुक्रुशुर्दीनाः सस्वरं ता वराङ्गनाः ।&lt;br&gt;&#xA;२८१. करेणव इवारण्ये स्थानप्रच्युतयूथपाः ॥&lt;br&gt;&#xA;२८२. तासामाक्रन्दशब्देन सहसोद्गतचेतने ।&lt;br&gt;&#xA;२८३. कौसल्या च सुमित्रा च त्यक्तनिद्रे बभूवतुः ॥&lt;br&gt;&#xA;२८४. कौसल्या च सुमित्रा च दृष्ट्वा स्पृष्ट्वा च पार्थिवम् ।&lt;br&gt;&#xA;२८५. हा नाथेति परिक्रुश्य पेततुर्धरणीतले ॥&lt;br&gt;&#xA;२८६. ततः सर्वा नरेन्द्रस्य कैकेयीप्रमुखाः स्त्रियः ।&lt;br&gt;&#xA;२८७. रुदन्त्यः शोकसन्तप्ता निपेतुर्गतचेतनाः ॥&lt;br&gt;&#xA;२८८. तमग्निमिव संशान्तं अम्बुहीनमिवार्णवम् ।&lt;br&gt;&#xA;२८९. हतप्रभमिवादित्यं स्वर्गस्थं प्रेक्ष्य पार्थिवम् ।&lt;br&gt;&#xA;२९०. कौसल्या बाष्पपूर्णाक्षी विविधं शोककर्शिता ।&lt;br&gt;&#xA;२९१. उपगृह्य शिरो राज्ञः कैकेयीं प्रत्यभाषत ॥&lt;br&gt;&#xA;२९२. सकामा भव कैकेयि भुङ्क्ष्व राज्यमकण्टकम् ।&lt;br&gt;&#xA;२९३. त्यक्त्वा राजानमेकाग्रा नृशंसे दुष्टचारिणि ॥&lt;br&gt;&#xA;२९४. विहाय मां गतो रामो भर्ता च स्वर्गतो मम ।&lt;br&gt;&#xA;२९५. विपथे सार्थहीनेव नाहं जीवितुमुत्सहे ॥&lt;br&gt;&#xA;२९६. साहमद्यैव दिष्टान्तं गमिष्यामि पतिव्रता ।&lt;br&gt;&#xA;२९७. इदं शरीरमालिङ्ग्य प्रवेक्ष्यामि हुताशनम् ॥&lt;br&gt;&#xA;२९८. तां ततः सम्परिष्वज्य विलपन्तीं तपस्विनीम् ।&lt;br&gt;&#xA;२९९. व्यपनीय सुदुःखार्तां कौसल्यां व्यावहारिकाः ।&lt;br&gt;&#xA;३००. तैलद्रोण्यामथामात्याः ततो रक्षन्ति भूमिपम् ॥&lt;br&gt;&#xA;३०१. तैलद्रोण्यां तु सचिवैः शायितं तं नराधिपम् ।&lt;br&gt;&#xA;३०२. हा मृतोऽयमिति ज्ञात्वा स्त्रियस्ताः पर्यदेवयन् ॥&lt;br&gt;&#xA;३०३. निशा चन्द्रविहीनेव स्त्रीव भर्तृविवर्जिता ।&lt;br&gt;&#xA;३०४. पुरी नाराजतायोध्या हीना राज्ञा महात्मना ॥&lt;br&gt;&#xA;३०५. गते तु शोकात् त्रिदिवं नराधिपे&lt;br&gt;&#xA;३०६. महीतलस्थासु नृपाङ्गनासु च ।&lt;br&gt;&#xA;३०७. निवृत्तचारः सहसा गतो रविः&lt;br&gt;&#xA;३०८. प्रवृत्तचारा रजनी ह्युपस्थिता ॥&lt;br&gt;&#xA;३०९. व्यतीतायां तु शर्वर्यामादित्यस्योदये ततः ।&lt;br&gt;&#xA;३१०. समेत्य राजकर्तारः पृथग्वाचमुदीरयन् ।&lt;br&gt;&#xA;३११. वसिष्ठमेवाभिमुखाः श्रेष्ठं राजपुरोहितम् ॥&lt;br&gt;&#xA;३१२. अतीता शर्वरी दुःखं या नो वर्षशतोपमा ।&lt;br&gt;&#xA;३१३. अस्मिन् पञ्चत्वमापन्ने पुत्रशोकेन पार्थिवे ॥&lt;br&gt;&#xA;३१४. स्वर्गतश्च महाराजो रामश्चारण्यमाश्रितः ।&lt;br&gt;&#xA;३१५. लक्ष्मणश्चापि तेजस्वी रामेणैव गतः सह ॥&lt;br&gt;&#xA;३१६. इक्ष्वाकूणामिहाद्यैव कश्चिद्राजा विधीयताम् ।&lt;br&gt;&#xA;३१७. अराजकं हि नो राष्‍ट्रं न विनाशमवाप्नुयात् ॥&lt;br&gt;&#xA;३१८. नाराजके जनपदे विद्युन्माली महास्वनः ।&lt;br&gt;&#xA;३१९. अभिवर्षति पर्जन्यो महीं दिव्येन वारिणा ॥&lt;br&gt;&#xA;३२०. नाराजके पितुः पुत्रो भार्या वा वर्तते वशे ।&lt;br&gt;&#xA;३२१. नाराजके जनपदे यज्ञशीला द्विजातयः ।&lt;br&gt;&#xA;३२२. सत्राण्यन्वासते दान्ता ब्राह्मणाः संशितव्रताः ॥&lt;br&gt;&#xA;३२३. नाराजके जनपदे उद्यानानि समागताः ।&lt;br&gt;&#xA;३२४. नरा निर्यान्त्यरण्यानि नारीभिः सह कामिनः ॥&lt;br&gt;&#xA;३२५. नाराजके जनपदे धनवन्तः सुरक्षिताः ।&lt;br&gt;&#xA;३२६. शेरते विवृतद्वाराः कृषिगोरक्षजीविनः ॥&lt;br&gt;&#xA;३२७. नाराजके जनपदे शरान् सततमस्यताम् ।&lt;br&gt;&#xA;३२८. श्रूयते तलनिर्घोष इष्वस्त्राणामुपासने ॥&lt;br&gt;&#xA;३२९. नाराजके जनपदे वणिजो दूरगामिनः ।&lt;br&gt;&#xA;३३०. गच्छन्ति क्षेममध्वानं बहुपण्यसमाचिताः ॥&lt;br&gt;&#xA;३३१. नाराजके जनपदे स्वकं भवति कस्यचित् ।&lt;br&gt;&#xA;३३२. मत्स्या इव नरा नित्यं भक्षयन्ति परस्परम् ॥&lt;br&gt;&#xA;३३३. ये हि सम्भिन्नमर्यादा नास्तिकाश्छिन्नसंशयाः ।&lt;br&gt;&#xA;३३४. तेऽपि भावाय कल्पन्ते राजदण्डनिपीडिताः ॥&lt;br&gt;&#xA;३३५. यथा ह्यनुदका नद्यो यथा वाप्यतृणं वनम् ।&lt;br&gt;&#xA;३३६. अगोपाला यथा गावः तथा राष्‍ट्रमराजकम् ॥&lt;br&gt;&#xA;३३७. राजा सत्यञ्च धर्मश्च राजा कुलवतां कुलम् ।&lt;br&gt;&#xA;३३८. राजा माता पिता चैव राजा हितकरो नृणाम् ॥&lt;br&gt;&#xA;३३९. स नः समीक्ष्य द्विजवर्य वृत्तम्&lt;br&gt;&#xA;३४०. नृपं विना राज्यमरण्यभूतम् ।&lt;br&gt;&#xA;३४१. कुमारमिक्ष्वाकुसुतं वदान्यम्&lt;br&gt;&#xA;३४२. त्वमेव राजानमिहाभिषिञ्च ॥&lt;br&gt;&#xA;३४३. तेषां हि वचनं श्रुत्वा वसिष्ठः प्रत्युवाच ह ।&lt;br&gt;&#xA;३४४. यदसौ मातुलकुले पुरे राजगृहे सुखी ।&lt;br&gt;&#xA;३४५. भरतो वसति भ्रात्रा शत्रुघ्नेन समन्वितः ।&lt;br&gt;&#xA;३४६. तच्छीघ्रं जवना दूता गच्छन्तु त्वरितैर्हयैः ॥&lt;br&gt;&#xA;३४७. पुरं राजगृहं गत्वा शीघ्रं शीघ्रजवैर्हयैः ।&lt;br&gt;&#xA;३४८. त्यक्तशोकैरिदं वाच्यः शासनाद् भरतो मम ॥&lt;br&gt;&#xA;३४९. पुरोहितस्त्वां कुशलं प्राह सर्वे च मन्त्रिणः ।&lt;br&gt;&#xA;३५०. त्वरमाणश्च निर्याहि कृत्यमात्ययिकं मया ॥&lt;br&gt;&#xA;३५१. मा चास्मै प्रोषितं रामं मा चास्मै पितरं मृतम् ।&lt;br&gt;&#xA;३५२. भवन्तः शंसिषुर्गत्वा राघवाणामिमं क्षयम् ॥&lt;br&gt;&#xA;३५३. कौशेयानि च वस्त्राणि भूषणानि वराणि च ।&lt;br&gt;&#xA;३५४. क्षिप्रमादाय राज्ञश्च भरतस्य च गच्छत ॥&lt;br&gt;&#xA;३५५. ततः प्रास्थानिकं कृत्वा कार्यशेषमनन्तरम् ।&lt;br&gt;&#xA;३५६. वसिष्टेनाभ्यनुज्ञाता दूताः सन्त्वरिता ययुः ॥&lt;br&gt;&#xA;३५७. भर्तुः प्रियार्थं कुलरक्षणार्थम्&lt;br&gt;&#xA;३५८. भर्तुश्च वंशस्य परिग्रहार्थम् ।&lt;br&gt;&#xA;३५९. अहेडमानास्त्वरया स्म दूता&lt;br&gt;&#xA;३६०. रात्र्यां तु ते तत्पुरमेव याताः ॥&lt;br&gt;&#xA;३६१. यामेव रात्रिं ते दूताः प्रविशन्ति स्म तां पुरीम् ।&lt;br&gt;&#xA;३६२. भरतेनापि तां रात्रिं स्वप्नो दृष्टोऽयमप्रियः ॥&lt;br&gt;&#xA;३६३. व्युष्टामेव तु तां रात्रिं दृष्ट्वा तं स्वप्नमप्रियम् ।&lt;br&gt;&#xA;३६४. पुत्रो राजाधिराजस्य सुभृशं पर्यतप्यत ॥&lt;br&gt;&#xA;३६५. तप्यमानं समाज्ञाय वयस्याः प्रियवादिनः ।&lt;br&gt;&#xA;३६६. आयासं हि विनेष्यन्तः सभायां चक्रिरे कथाः ॥&lt;br&gt;&#xA;३६७. स तैर्महात्मा भरतः सखिभिः प्रियवादिभिः ।&lt;br&gt;&#xA;३६८. गोष्ठीहास्यानि कुर्वद्भिः न प्राहृष्यत राघवः ॥&lt;br&gt;&#xA;३६९. तमब्रवीत् प्रियसखो भरतं सखिभिर्वृतम् ।&lt;br&gt;&#xA;३७०. सुहृद्भिः पर्युपासीनः किं सखे नानुमोदसे ॥&lt;br&gt;&#xA;३७१. एवं ब्रुवाणं सुहृदं भरतः प्रत्युवाच ह ।&lt;br&gt;&#xA;३७२. स्वप्ने पितरमद्राक्षं मलिनं मुक्तमूर्धजम् ।&lt;br&gt;&#xA;३७३. पतन्तमद्रिशिखरात् कलुषे गोमयह्रदे ॥&lt;br&gt;&#xA;३७४. त्वरमाणश्च धर्मात्मा रक्तमाल्यानुलेपनः ।&lt;br&gt;&#xA;३७५. रथेन खरयुक्तेन प्रयातो दक्षिणामुखः ॥&lt;br&gt;&#xA;३७६. नरो यानेन यः स्वप्ने खरयुक्तेन याति हि ।&lt;br&gt;&#xA;३७७. अचिरात्तस्य धूमाग्रं चितायां सम्प्रदृश्यते ॥&lt;br&gt;&#xA;३७८. एतन्निमित्तं दीनोऽहं तन्न वः प्रतिपूजये ।&lt;br&gt;&#xA;३७९. शुष्यतीव च मे कण्ठो न स्वस्थमिव मे मनः ॥&lt;br&gt;&#xA;३८०. भरते ब्रुवति स्वप्नं दूतास्ते क्लान्तवाहनाः ।&lt;br&gt;&#xA;३८१. प्रविश्यासह्यपरिघं रम्यं राजगृहं पुरम् ।&lt;br&gt;&#xA;३८२. समागम्य तु राज्ञा च राजपुत्रेण चार्चिताः ।&lt;br&gt;&#xA;३८३. राज्ञः पादौ गृहीत्वा तु तमूचुर्भरतं वचः ॥&lt;br&gt;&#xA;३८४. पुरोहितस्त्वां कुशलं प्राह सर्वे च मन्त्रिणः ।&lt;br&gt;&#xA;३८५. त्वरमाणश्च निर्याहि कृत्यमात्ययिकं त्वया ॥&lt;br&gt;&#xA;३८६. इमानि च महार्हाणि वस्त्राण्याभरणानि च ।&lt;br&gt;&#xA;३८७. प्रतिगृह्य विशालाक्ष मातुलस्य च दापय ॥&lt;br&gt;&#xA;३८८. प्रतिगृह्य तु तत्सर्वं स्वनुरक्तः सुहृज्जने ।&lt;br&gt;&#xA;३८९. दूतानुवाच भरतः कामैः सम्प्रतिपूज्य तान् ॥&lt;br&gt;&#xA;३९०. कच्चित् सुकुशली राजा पिता दशरथो मम ।&lt;br&gt;&#xA;३९१. कच्चिच्चारोगता रामे लक्ष्मणे च महात्मनि ॥&lt;br&gt;&#xA;३९२. आर्या च धर्मनिरता धर्मज्ञा धर्मदर्शिनी ।&lt;br&gt;&#xA;३९३. अरोगा चापि कौसल्या माता रामस्य धीमतः ॥&lt;br&gt;&#xA;३९४. कच्चित् सुमित्रा धर्मज्ञा जननी लक्ष्मणस्य या ।&lt;br&gt;&#xA;३९५. शत्रुघ्नस्य च वीरस्य सारोगा चापि मध्यमा ॥&lt;br&gt;&#xA;३९६. आत्मकामा सदा चण्डी क्रोधना प्राज्ञमानिनी ।&lt;br&gt;&#xA;३९७. अरोगा चापि मे माता कैकेयी किमुवाच ह ॥&lt;br&gt;&#xA;३९८. कुशलास्ते नरव्याघ्र येषां कुशलमिच्छसि ।&lt;br&gt;&#xA;३९९. श्रीश्च त्वां वृणुते पद्मा युज्यतां चापि ते रथः ॥&lt;br&gt;&#xA;४००. बभूव ह्यस्य हृदये चिन्ता सुमहती तदा ।&lt;br&gt;&#xA;४०१. त्वरया चापि दूतानां स्वप्नस्यापि च दर्शनात् ॥&lt;br&gt;&#xA;४०२. स मातामहमापृच्छ्य मातुलं च युधाजितम् ।&lt;br&gt;&#xA;४०३. रथमारुह्य भरतः शत्रुघ्नसहितो ययौ ॥&lt;br&gt;&#xA;४०४. तस्मै हस्त्युत्तमान् चित्रान् कम्बलानजिनानि च ।&lt;br&gt;&#xA;४०५. अभिसत्कृत्य कैकेयो भरताय धनं ददौ ॥&lt;br&gt;&#xA;४०६. अन्तःपुरेऽतिसंवृद्धान् व्याघ्रवीर्यबलान्वितान् ।&lt;br&gt;&#xA;४०७. दंष्‍ट्रायुधान् महाकायान् शुनश्चोपायनं ददौ ॥&lt;br&gt;&#xA;४०८. स दत्तं केकयेन्द्रेण धनं तन्नाभ्यनन्दत ।&lt;br&gt;&#xA;४०९. भरतः केकयीपुत्रो गमनत्वरया तदा ॥&lt;br&gt;&#xA;४१०. स प्राङ्मुखो राजगृहादभिनिर्याय राघवः ।&lt;br&gt;&#xA;४११. यमुनां प्राप्य सन्तीर्णो बलमाश्वासयत्तदा ॥&lt;br&gt;&#xA;४१२. शीतीकृत्य तु गात्राणि क्लान्तानाश्वास्य वाजिनः ।&lt;br&gt;&#xA;४१३. तत्र स्नात्वा च पीत्वा च प्रायादादाय चोदकम् ॥&lt;br&gt;&#xA;४१४. स गङ्गां प्राग्वटे तीर्त्वा विनते गोमतीं नदीम् ।&lt;br&gt;&#xA;४१५. कलिङ्गनगरे चापि प्राप्य सालवनं तदा ।&lt;br&gt;&#xA;४१६. भरतः क्षिप्रमागच्छत् सुपरिश्रान्तवाहनः ॥&lt;br&gt;&#xA;४१७. वनं च समतीत्यशु शर्वर्यामरुणोदये ।&lt;br&gt;&#xA;४१८. अयोध्यां मनुना राज्ञा निर्मितां सन्ददर्श ह ॥&lt;br&gt;&#xA;४१९. तां पुरीं पुरुषव्याघ्रः सप्तरात्रोषितः पथि ।&lt;br&gt;&#xA;४२०. अयोध्यामग्रतो दृष्ट्वा सारथिं वाक्यमब्रवीत् ॥&lt;br&gt;&#xA;४२१. अरण्यभूतेव पुरी सारथे प्रतिभाति मे ।&lt;br&gt;&#xA;४२२. नह्यत्र यानैर्दृश्यन्ते न गजैर्नच वाजिभिः ।&lt;br&gt;&#xA;४२३. निर्यान्तो वाभियान्तो वा नरमुख्या यथापुरम् ॥&lt;br&gt;&#xA;४२४. चन्दनागुरुसम्पृक्तो धूपसम्मूर्च्छितोऽमलः ।&lt;br&gt;&#xA;४२५. प्रवाति पवनः श्रीमान् किन्नु नाद्य यथापुरम् ॥&lt;br&gt;&#xA;४२६. भेरीमृदङ्गवीणानां कोणसङ्घट्टितः पुनः ।&lt;br&gt;&#xA;४२७. किमद्य शब्दो विरतः सदाऽदीनगतिः पुरा ॥&lt;br&gt;&#xA;४२८. किमहं त्वरयानीतः कारणेन विनानघ ।&lt;br&gt;&#xA;४२९. अशुभाशंकि हृदयं शीलं च पततीव मे ॥&lt;br&gt;&#xA;४३०. सम्मार्जनविहीनानि परुषाण्युपलक्षये ।&lt;br&gt;&#xA;४३१. असंयतकवाटानि श्रीविहीनानि सर्वशः ॥&lt;br&gt;&#xA;४३२. अपेतमाल्यशोभान्यप्यसम्मृष्टाजिराणि च ।&lt;br&gt;&#xA;४३३. देवागाराणि शून्यानि न चाभान्ति यथापुरम् ॥&lt;br&gt;&#xA;४३४. सर्वथा कुशलं सूत दुर्लभं मम बन्धुषु ॥&lt;br&gt;&#xA;४३५. इत्येवमुक्त्वा भरतः सूतं तं दीनमानसः ।&lt;br&gt;&#xA;४३६. तान्यरिष्टान्ययोध्यायां प्रेक्ष्य राजगृहं ययौ ॥&lt;br&gt;&#xA;४३७. अपश्यन्स्तु ततस्तत्र पितरं पितुरालये ।&lt;br&gt;&#xA;४३८. जगाम भरतो द्रष्टुं मातरं मातुरालये ॥&lt;br&gt;&#xA;४३९. अनुप्राप्तं तु तं दृष्ट्वा कैकेयी प्रोषितं सुतम् ।&lt;br&gt;&#xA;४४०. उत्पपात तदा हृष्टा त्यक्त्वा सौवर्णमासनम् ॥&lt;br&gt;&#xA;४४१. स प्रविश्यैव धर्मात्मा स्वगृहं श्रीविवर्जितम् ।&lt;br&gt;&#xA;४४२. भरतः प्रतिजग्राह जनन्याश्चरणौ शुभौ ॥&lt;br&gt;&#xA;४४३. सा तं मूर्द्धन्युपाघ्राय परिष्वज्य यशस्विनम् ।&lt;br&gt;&#xA;४४४. अङ्के भरतमारोप्य प्रष्टुं समुपचक्रमे ॥&lt;br&gt;&#xA;४४५. अद्य ते कतिचिद्रात्र्यश्च्युतस्यार्यकवेश्मनः ।&lt;br&gt;&#xA;४४६. अपि नाध्वश्रमः शीघ्रं रथेनापततस्तव ॥&lt;br&gt;&#xA;४४७. आर्यकस्ते सुकुशली युधाजिन्मातुलस्तव ।&lt;br&gt;&#xA;४४८. प्रवासाच्च सुखं पुत्र सर्वं मे वक्तुमर्हसि ॥&lt;br&gt;&#xA;४४९. एवं पृष्टस्तु कैकेय्या प्रियं पार्थिवनन्दनः ।&lt;br&gt;&#xA;४५०. आचष्ट भरतः सर्वं मात्रे राजीवलोचनः ॥&lt;br&gt;&#xA;४५१. राजवाक्यहरैर्दूतैस्त्वर्यमाणोऽहमागतः ।&lt;br&gt;&#xA;४५२. यदहं प्रष्टुमिच्छामि तदम्बा वक्तुमर्हति ॥&lt;br&gt;&#xA;४५३. राजा भवति भूयिष्ठमिहाम्बाया निवेशने ।&lt;br&gt;&#xA;४५४. तमहं नाद्य पश्यामि द्रष्टुमिच्छन्निहागतः ॥&lt;br&gt;&#xA;४५५. तं प्रत्युवाच कैकेयी प्रियवद् घोरमप्रियम् ।&lt;br&gt;&#xA;४५६. अजानन्तं प्रजानन्ती राज्यलोभेन मोहिता ॥&lt;br&gt;&#xA;४५७. या गतिः सर्वभूतानां तां गतिं ते पिता गतः ।&lt;br&gt;&#xA;४५८. राजा महात्मा तेजस्वी यायजूकः सतां गतिः ॥&lt;br&gt;&#xA;४५९. तच्छ्रुत्वा भरतो वाक्यं धर्माभिजनवान् शुचिः ।&lt;br&gt;&#xA;४६०. पपात सहसा भूमौ पितृशोकबलार्दितः ॥&lt;br&gt;&#xA;४६१. ततः शोकेन संवीतः पितुर्मरणदुःखितः ।&lt;br&gt;&#xA;४६२. विललाप महातेजा भ्रान्ताकुलितचेतनः ॥&lt;br&gt;&#xA;४६३. स रुदित्वा चिरं कालं भूमौ विपरिवृत्य च ।&lt;br&gt;&#xA;४६४. जननीं प्रत्युवाचेदं शोकैर्बहुभिरावृतः ॥&lt;br&gt;&#xA;४६५. अम्ब केनात्यगाद्राजा व्याधिना मय्यनागते ।&lt;br&gt;&#xA;४६६. धन्या रामादयः सर्वे यैः पिता संस्कृतः स्वयम् ॥&lt;br&gt;&#xA;४६७. न नूनं मां महाराजः प्राप्तं जानाति कीर्तिमान् ।&lt;br&gt;&#xA;४६८. उपजिघ्रेद्धि मां मूर्ध्नि तातः सन्नम्य सत्वरम् ॥&lt;br&gt;&#xA;४६९. धर्मविद् धर्मनित्यश्च सत्यसन्धो दृढव्रतः ।&lt;br&gt;&#xA;४७०. आर्यः किमब्रवीद्राजा पिता मे सत्यविक्रमः ॥&lt;br&gt;&#xA;४७१. पश्चिमं साधु सन्देशमिच्छामि श्रोतुमात्मनः ॥&lt;br&gt;&#xA;४७२. इति पृष्टा यथातत्त्वं कैकेयी वाक्यमब्रवीत् ।&lt;br&gt;&#xA;४७३. रामेति राजा विलपन् हा सीते लक्ष्मणेति च ।&lt;br&gt;&#xA;४७४. स महात्मा परं लोकं गतो गतिमतां वरः ॥&lt;br&gt;&#xA;४७५. इमां तु पश्चिमां वाचं व्याजहार पिता तव ।&lt;br&gt;&#xA;४७६. सिद्धार्थास्तु नरा राममागतं सीतया सह ।&lt;br&gt;&#xA;४७७. लक्ष्मणं च महाबाहुं द्रक्ष्यन्ति पुनरागतम् ॥&lt;br&gt;&#xA;४७८. तच्छ्रुत्वा विषसादैव द्वितीयाप्रियशंसनात् ।&lt;br&gt;&#xA;४७९. विषण्णवदनो भूत्वा भूयः पप्रच्छ मातरम् ॥&lt;br&gt;&#xA;४८०. क्व चेदानीं स धर्मात्मा कौसल्यानन्दवर्धनः ।&lt;br&gt;&#xA;४८१. लक्ष्मणेन सह भ्रात्रा सीतया च समं गतः ॥&lt;br&gt;&#xA;४८२. तथा पृष्टा यथातत्त्वमाख्यातुमुपचक्रमे ।&lt;br&gt;&#xA;४८३. मातास्य युगपद्वाक्यं विप्रियं प्रियशङ्कया ॥&lt;br&gt;&#xA;४८४. स हि राजसुतः पुत्र चीरवासा महावनम् ।&lt;br&gt;&#xA;४८५. दण्डकान् सह वैदेह्या लक्ष्मणानुचरो गतः ॥&lt;br&gt;&#xA;४८६. तच्छ्रुत्वा भरतस्त्रस्तो भ्रातुश्चारित्रशङ्कया ।&lt;br&gt;&#xA;४८७. स्वस्य वंशस्य माहात्म्यात् प्रष्टुं समुपचक्रमे ॥&lt;br&gt;&#xA;४८८. कच्चिन्न ब्राह्मणधनं हृतं रामेण कस्यचित् ।&lt;br&gt;&#xA;४८९. कच्चिन्नाढ्यो दरिद्रो वा तेनापापो विहिंसितः ॥&lt;br&gt;&#xA;४९०. कच्चिन्न परदारान् वा राजपुत्रोऽभिमन्यते ।&lt;br&gt;&#xA;४९१. कस्मात् स दण्डकारण्ये भ्रूणहेव विवासितः ॥&lt;br&gt;&#xA;४९२. एवमुक्ता तु कैकेयी भरतेन महात्मना ।&lt;br&gt;&#xA;४९३. उवाच वचनं हृष्टा मूढा पण्डितमानिनी ॥&lt;br&gt;&#xA;४९४. न ब्राह्मणधनं किञ्चिद्धृतं रामेण कस्यचित् ।&lt;br&gt;&#xA;४९५. कच्चिन्नाढ्यो दरिद्रो वा तेनापापो विहिंसितः ।&lt;br&gt;&#xA;४९६. न रामः परदारांश्च चक्षुर्भ्यामपि पश्यति ॥&lt;br&gt;&#xA;४९७. मया तु पुत्र श्रुत्वैव रामस्यैवाभिषेचनम् ।&lt;br&gt;&#xA;४९८. याचितस्ते पिता राज्यं रामस्य च विवासनम् ॥&lt;br&gt;&#xA;४९९. स स्ववृत्तिं समास्थाय पिता ते तत्तथाकरोत् ।&lt;br&gt;&#xA;५००. रामश्च सहसौमित्रिः प्रेषितः सीतया सह ॥&lt;br&gt;&#xA;५०१. तमपश्यन् प्रियं पुत्रं महीपालो महायशाः ।&lt;br&gt;&#xA;५०२. पुत्रशोकपरिद्यूनः पञ्चत्वमुपपेदिवान् ॥&lt;br&gt;&#xA;५०३. त्वया त्विदानीं धर्मज्ञ राजत्वमवलम्ब्यताम् ।&lt;br&gt;&#xA;५०४. त्वत्कृते हि मया सर्वमिदमेवंविधं कृतम् ॥&lt;br&gt;&#xA;५०५. मा शोकं मा च सन्तापं धैर्यमाश्रय पुत्रक ।&lt;br&gt;&#xA;५०६. त्वदधीना हि नगरी राज्यं चैतदनामयम् ॥&lt;br&gt;&#xA;५०७. श्रुत्वा तु पितरं वृत्तं भ्रातरौ च विवासितौ ।&lt;br&gt;&#xA;५०८. भरतो दुःखसन्तप्त इदं वचनमब्रवीत् ॥&lt;br&gt;&#xA;५०९. किं नु कार्यं हतस्येह मम राज्येन शोचतः ।&lt;br&gt;&#xA;५१०. विहीनस्याथ पित्रा च भ्रात्रा पितृसमेन च ॥&lt;br&gt;&#xA;५११. दुःखे मे दुःखमकरोर्व्रणे क्षारमिवादधाः ।&lt;br&gt;&#xA;५१२. राजानं प्रेतभावस्थं कृत्वा रामं च तापसम् ॥&lt;br&gt;&#xA;५१३. त्वां प्राप्य हि पिता मेऽद्य सत्यसन्धो महायशाः ।&lt;br&gt;&#xA;५१४. तीव्रदुःखाभिसन्तप्तो वृत्तो दशरथो नृपः ॥&lt;br&gt;&#xA;५१५. कौसल्या च सुमित्रा च पुत्रशोकाभिपीडिते ।&lt;br&gt;&#xA;५१६. दुष्करं यदि जीवेतां प्राप्य त्वां जननीं मम ॥&lt;br&gt;&#xA;५१७. ननु त्वार्य्योऽपि धर्मात्मा त्वयि वृत्तिमनुत्तमाम् ।&lt;br&gt;&#xA;५१८. वर्त्तते गुरुवृत्तिज्ञो यथा मातरि वर्तते ॥&lt;br&gt;&#xA;५१९. तथा ज्येष्ठा हि मे माता कौसल्या दीर्घदर्शिनी ।&lt;br&gt;&#xA;५२०. त्वयि धर्मं समास्थाय भगिन्यामिव वर्तते ॥&lt;br&gt;&#xA;५२१. अपापदर्शनं शूरं कृतात्मानं यशस्विनम् ।&lt;br&gt;&#xA;५२२. प्रव्राज्य चीरवसनं किं नु पश्यसि कारणम् ॥&lt;br&gt;&#xA;५२३. अहं हि पुरुषव्याघ्रावपश्यन् रामलक्ष्मणौ ।&lt;br&gt;&#xA;५२४. केन शक्तिप्रभावेन राज्यं रक्षितुमुत्सहे ॥&lt;br&gt;&#xA;५२५. तं हि नित्यं महाराजो बलवन्तं महाबलः ।&lt;br&gt;&#xA;५२६. अपाश्रितोऽभूद् धर्मात्मा मेरुर्मेरुवनं यथा ॥&lt;br&gt;&#xA;५२७. सोऽहं कथमिमं भारं महाधुर्य्यसमुद्‍धृतम् ।&lt;br&gt;&#xA;५२८. दम्यो धुरमिवासाद्य वहेयं केन चौजसा ॥&lt;br&gt;&#xA;५२९. अथवा मे भवेच्छक्तिर्योगैर्बुद्धिबलेन वा ।&lt;br&gt;&#xA;५३०. सकामां न करिष्यामि त्वामहं पुत्रगर्द्धिनीम् ॥&lt;br&gt;&#xA;५३१. मातृरूपे ममामित्रे नृशंसे राज्यकामुके ।&lt;br&gt;&#xA;५३२. न तेऽहमभिभाष्योऽस्मि दुर्वृत्ते पतिघातिनि ॥&lt;br&gt;&#xA;५३३. किं नावबुद्ध्यसे क्रूरे नियतं बन्धुसंश्रयम् ।&lt;br&gt;&#xA;५३४. ज्येष्ठं पितृसमं रामं कौसल्यायात्मसम्भवम् ॥&lt;br&gt;&#xA;५३५. अङ्गप्रत्यङ्गजः पुत्रो हृदयाच्चापि जायते ।&lt;br&gt;&#xA;५३६. तस्मात् प्रियतमो मातुः प्रियत्वान्नतु बान्धवः ॥&lt;br&gt;&#xA;५३७. अन्यदा खिल धर्मज्ञा सुरभिः सुरसम्मता ।&lt;br&gt;&#xA;५३८. वहमानौ ददर्शोर्व्यां पुत्रौ विगतचेतसौ ॥&lt;br&gt;&#xA;५३९. तावर्धदिवसे श्रान्तौ पुत्रौ दृष्ट्वा महीतले ।&lt;br&gt;&#xA;५४०. रुरोद पुत्रशोकेन बाष्पपर्याकुलेक्षणा ॥&lt;br&gt;&#xA;५४१. यस्याः पुत्रसहस्राणि सापि शोचति कामधुक् ।&lt;br&gt;&#xA;५४२. किं पुनर्या विना रामं कौसल्या वर्तयिष्यति ॥&lt;br&gt;&#xA;५४३. एकपुत्रा च साध्वी च विवत्सेयं त्वया कृता ।&lt;br&gt;&#xA;५४४. तस्मात्त्वं सततं दुःखं प्रेत्य चेह च लप्स्यसे ॥&lt;br&gt;&#xA;५४५. न मे विकाङ्क्षा जायेत त्यक्तुं त्वां पापनिश्चयाम् ।&lt;br&gt;&#xA;५४६. यदि रामस्य नावेक्षा त्वयि स्यान्मातृवत् सदा ॥&lt;br&gt;&#xA;५४७. न हि मन्ये नृशंसे त्वं राजधर्ममवेक्षसे ।&lt;br&gt;&#xA;५४८. गतिं वा न विजानासि राजवृत्तस्य शाश्वतीम् ॥&lt;br&gt;&#xA;५४९. सततं राजवृत्ते हि ज्येष्ठो राज्येऽभिषिच्यते ।&lt;br&gt;&#xA;५५०. राज्ञामेतत् समं तत्स्यादिक्ष्वाकूणां विशेषतः ॥&lt;br&gt;&#xA;५५१. एष त्विदानीमेवाहमप्रियार्थं तवानघम् ।&lt;br&gt;&#xA;५५२. निवर्तयिष्यामि वनाद् भ्रातरं स्वजनप्रियम् ॥&lt;br&gt;&#xA;५५३. निवर्त्तयित्वा रामं च तस्याहं दीप्ततेजसः ।&lt;br&gt;&#xA;५५४. दासभूतो भविष्यामि सुस्थितेनान्तरात्मना ॥&lt;br&gt;&#xA;५५५. सा त्वमग्निं प्रविश वा स्वयं वा दण्डकान् विश ।&lt;br&gt;&#xA;५५६. रज्जुं बधान वा कण्ठे न हि तेऽन्यत् परायणम् ॥&lt;br&gt;&#xA;५५७. इति नाग इवारण्ये तोमरांकुशचोदितः ।&lt;br&gt;&#xA;५५८. पपात भुवि संक्रुद्धो निःश्वसन्निव पन्नगः ॥&lt;br&gt;&#xA;५५९. तथैव क्रोशतस्तस्य भरतस्य महात्मनः ।&lt;br&gt;&#xA;५६०. कौसल्या शब्दमाज्ञाय सुमित्रामिदमब्रवीत् ॥&lt;br&gt;&#xA;५६१. आगतः क्रूरकार्यायाः कैकेय्या भरतः सुतः ।&lt;br&gt;&#xA;५६२. तमहं द्रष्टुमिच्छामि भरतं दीर्घदर्शिनम् ॥&lt;br&gt;&#xA;५६३. एवमुक्त्वा सुमित्रां सा विवर्णा मलिना कृशा ।&lt;br&gt;&#xA;५६४. प्रतस्थे भरतो यत्र वेपमाना विचेतना ॥&lt;br&gt;&#xA;५६५. स तु रामानुजश्चापि शत्रुघ्नसहितस्तदा ।&lt;br&gt;&#xA;५६६. प्रतस्थे भरतो यत्र कौसल्याया निवेशनम् ॥&lt;br&gt;&#xA;५६७. ततः शत्रुघ्नभरतौ कौसल्यां प्रेक्ष्य दुःखितौ ।&lt;br&gt;&#xA;५६८. पर्य्यष्वजेतां दुःखार्तां पतितां नष्टचेतनाम् ॥&lt;br&gt;&#xA;५६९. भरतं प्रत्युवाचेदं कौसल्या भृशदुःखिता ।&lt;br&gt;&#xA;५७०. इदं ते राज्यकामस्य राज्यं प्राप्तमकण्टकम् ।&lt;br&gt;&#xA;५७१. सम्प्राप्तं बत कैकेय्या शीघ्रं क्रूरेण कर्मणा ॥&lt;br&gt;&#xA;५७२. प्रस्थाप्य चीरवसनं पुत्रं मे वनवासिनम् ।&lt;br&gt;&#xA;५७३. कैकेयी कं गुणं तत्र पश्यति क्रूरदर्शिनी ॥&lt;br&gt;&#xA;५७४. क्षिप्रं मामपि कैकेयी प्रस्थापयितुमर्हसि ।&lt;br&gt;&#xA;५७५. हिरण्यनाभो यत्रास्ते सुतो मे सुमहायशाः ॥&lt;br&gt;&#xA;५७६. इत्यादि बहुभिर्वाक्यैः क्रूरैः संभर्त्सितोऽनघः ।&lt;br&gt;&#xA;५७७. विव्यथे भरतस्तीव्रं व्रणे तुद्येव सूचिना ॥&lt;br&gt;&#xA;५७८. एवं विलपमानां तां भरतः प्राञ्जलिस्तदा ।&lt;br&gt;&#xA;५७९. कौसल्यां प्रत्युवाचेदं शोकैर्बहुभिरावृताम् ॥&lt;br&gt;&#xA;५८०. आर्ये कस्मादजानन्तं गर्हसे मामकिल्बिषम् ।&lt;br&gt;&#xA;५८१. विपुलां च मम प्रीतिं स्थिरां जानासि राघवे ॥&lt;br&gt;&#xA;५८२. कृता शास्त्रानुगा बुद्धिर्मा भूत्तस्य कदाचन ।&lt;br&gt;&#xA;५८३. सत्यसन्धः सतां श्रेष्ठो यस्यार्योऽनुमते गतः ॥&lt;br&gt;&#xA;५८४. कारयित्वा महत्कर्म भर्ता भृत्यमनर्थकम् ।&lt;br&gt;&#xA;५८५. अधर्मो योऽस्य सोऽस्यास्तु यस्यार्योऽनुमते गतः ॥&lt;br&gt;&#xA;५८६. बलिषड्भागमुद्धृत्य नृपस्यारक्षतः प्रजाः ।&lt;br&gt;&#xA;५८७. अधर्मो यस्य सोऽस्यास्तु यस्यार्योऽनुमते गतः ॥&lt;br&gt;&#xA;५८८. उपदिष्टं सुसूक्ष्मार्थं शास्त्रं यत्नेन धीमता ।&lt;br&gt;&#xA;५८९. स नाशयतु दुष्टात्मा यस्यार्योऽनुमते गतः ॥&lt;br&gt;&#xA;५९०. विश्वासात् कथितं किञ्चित् परिवादं मिथः क्वचित् ।&lt;br&gt;&#xA;५९१. विवृणोतु स दुष्टात्मा यस्यार्योऽनुमते गतः ॥&lt;br&gt;&#xA;५९२. पुत्रदारैश्च भृत्यैश्च स्वगृहे परिवारितः ।&lt;br&gt;&#xA;५९३. स एको मृष्टमश्नातु यस्यार्योऽनुमते गतः ॥&lt;br&gt;&#xA;५९४. राजस्त्रीबालवृद्धानां वधे यत्पापमुच्यते ।&lt;br&gt;&#xA;५९५. भृत्यत्यागे च यत्पापं तत्पापं प्रतिपद्यताम् ॥&lt;br&gt;&#xA;५९६. आशामाशंसमानानां दीनानामूर्ध्वचक्षुषाम् ।&lt;br&gt;&#xA;५९७. अर्थिनां वितथां कुर्यात् यस्यार्योऽनुमते गतः ॥&lt;br&gt;&#xA;५९८. धर्मदारान् परित्यज्य परदारान् निषेवताम् ।&lt;br&gt;&#xA;५९९. त्यक्तधर्मरतिर्मूढो यस्यार्योऽनुमते गतः ॥&lt;br&gt;&#xA;६००. तृष्णार्तं सति पानीये विप्रलम्भेन योजयेत् ।&lt;br&gt;&#xA;६०१. लभते तस्य यत्पापं यस्यार्योऽनुमते गतः ॥&lt;br&gt;&#xA;६०२. विहीनां पतिपुत्राभ्यां कौसल्यां पार्थिवात्मजः ।&lt;br&gt;&#xA;६०३. एवमाश्वासयन्नेव दुःखार्तो निपपात ह ॥&lt;br&gt;&#xA;६०४. तथा तु शपथैः कष्टैः शपमानमचेतनम् ।&lt;br&gt;&#xA;६०५. भरतं शोकसन्तप्तं कौसल्या वाक्यमब्रवीत् ॥&lt;br&gt;&#xA;६०६. मम दुःखमिदं पुत्र भूयः समुपजायते ।&lt;br&gt;&#xA;६०७. शपथैः शपमानो हि प्राणानुपरुणत्सि मे ॥&lt;br&gt;&#xA;६०८. इत्युक्त्वा चाङ्कमानीय भरतं भ्रातृवत्सलम् ।&lt;br&gt;&#xA;६०९. परिष्वज्य महाबाहुं रुरोद भृशदुःखिता ॥&lt;br&gt;&#xA;६१०. तमेवं शोकसन्तप्तं भरतं कैकयीसुतम् ।&lt;br&gt;&#xA;६११. उवाच वदतां श्रेष्ठो वसिष्ठो श्रेष्ठवाग् ऋषिः ॥&lt;br&gt;&#xA;६१२. अलं शोकेन भद्रं ते राजपुत्र महायशः ।&lt;br&gt;&#xA;६१३. प्राप्तकालं नरपतेः कुरु संयानमुत्तमम् ॥&lt;br&gt;&#xA;६१४. तथेति भरतो वाक्यं वसिष्ठस्याभिपूज्य तत् ।&lt;br&gt;&#xA;६१५. ऋत्विक्पुरोहिताचार्यांस्त्वरयामास सर्वशः ॥&lt;br&gt;&#xA;६१६. ये त्वग्नयो नरेन्द्रस्य चाग्न्यगाराद् बहिष्कृताः ।&lt;br&gt;&#xA;६१७. ऋत्विग्भिर्याजकैश्चैव आह्रियन्त यथाविधि ॥&lt;br&gt;&#xA;६१८. शिबिकायामथारोप्य राजानं गतचेतसम् ।&lt;br&gt;&#xA;६१९. बाष्पकण्ठा विमनसस्तमूहुः परिचारकाः ॥&lt;br&gt;&#xA;६२०. हिरण्यं च सुवर्णं च वासांसि विविधानि च ।&lt;br&gt;&#xA;६२१. प्रकिरन्तो जना मार्गं नृपतेरग्रतो ययुः ॥&lt;br&gt;&#xA;६२२. ततः संवेशयामासुश्चितामध्ये तमृत्विजः ।&lt;br&gt;&#xA;६२३. तथा हुताशनं दत्वा (जगुः) सामानि सामगाः ॥&lt;br&gt;&#xA;६२४. प्रसव्यं चापि तं चक्रुः ऋत्विजोऽग्निचितं नृपम् ।&lt;br&gt;&#xA;६२५. स्त्रियश्च शोकसन्तप्ताः कौसल्याप्रमुखास्तदा ॥&lt;br&gt;&#xA;६२६. कृत्वोदकं ते भरतेन सार्धम्&lt;br&gt;&#xA;६२७. नृपाङ्गना मन्त्रिपुरोहिताश्च ।&lt;br&gt;&#xA;६२८. पुरं प्रविश्याश्रुपरीतनेत्रा&lt;br&gt;&#xA;६२९. भूमौ दशाहं व्यनयन्त दुःखम् ॥&lt;br&gt;&#xA;६३०. ततः प्रभातसमये दिवसे च चतुर्दशे ।&lt;br&gt;&#xA;६३१. तुष्टुवुर्वाग्विशेषज्ञाः भरतं सूतमागधाः ॥&lt;br&gt;&#xA;६३२. सुवर्णकोणाभिहतः प्राणदद् यामदुन्दुभिः ।&lt;br&gt;&#xA;६३३. दध्मुः शङ्खांश्च शतशो नादांश्चोच्चावचस्वरान् ॥&lt;br&gt;&#xA;६३४. स तूर्यघोषः सुमहान् दिवमापूरयन्निव ।&lt;br&gt;&#xA;६३५. भरतं शोकसन्तप्तं भूयः शोकैररन्ध्रयत् ॥&lt;br&gt;&#xA;६३६. ततः प्रबुद्धो भरतस्तं घोषं सन्निवर्त्य च ।&lt;br&gt;&#xA;६३७. नाहं राजेति चाप्युक्त्वा शत्रुघ्नमिदमब्रवीत् ॥&lt;br&gt;&#xA;६३८. पश्य शत्रुघ्न कैकेय्या लोकस्यापकृतं महत् ।&lt;br&gt;&#xA;६३९. विसृज्य मयि दुःखानि राजा दशरथो गतः ॥&lt;br&gt;&#xA;६४०. तस्यैषा धर्मराजस्य धर्ममूला महात्मनः ।&lt;br&gt;&#xA;६४१. परिभ्रमति राज्यश्रीः नौरिवाकर्णिका जले ॥&lt;br&gt;&#xA;६४२. यो हि नः सुमहान्नाथः सोऽपि प्रव्राजितो वनम् ।&lt;br&gt;&#xA;६४३. अनया धर्ममुत्सृज्य मात्रा मे राघवः स्वयम् ॥&lt;br&gt;&#xA;६४४. तथा तस्मिन् विलपति वसिष्ठो राजधर्मवित् ।&lt;br&gt;&#xA;६४५. सभामिक्ष्वाकुनाथस्य प्रविवेश महायशाः ॥&lt;br&gt;&#xA;६४६. स काञ्चनमयं पीठं सुखास्तरणसंवृतम् ।&lt;br&gt;&#xA;६४७. अध्यास्त सर्ववेदज्ञो दूताननुशशास च ॥&lt;br&gt;&#xA;६४८. ब्राह्मणान् क्षत्रियान् वैश्यानमात्यान् गणवल्लभान् ।&lt;br&gt;&#xA;६४९. क्षिप्रमानयताव्यग्राः कृत्यमात्ययिकं हि नः ॥&lt;br&gt;&#xA;६५०. सराजभृत्यं शत्रुघ्नं भरतं च यशस्विनम् ।&lt;br&gt;&#xA;६५१. युधाजितं सुमन्त्रं च ये च तत्र हिता जनाः ॥&lt;br&gt;&#xA;६५२. ततो हलहलाशब्दः सुमहान् समपद्यत ।&lt;br&gt;&#xA;६५३. रथैरश्वैर्गजैश्चापि जनानामुपगच्छताम् ॥&lt;br&gt;&#xA;६५४. ततो भरतमायान्तं शतक्रतुमिवामराः ।&lt;br&gt;&#xA;६५५. प्रत्यनन्दन् प्रकृतयो यथा दशरथं तथा ॥&lt;br&gt;&#xA;६५६. तामार्यगणसम्पूर्णां भरतः प्रग्रहां सभाम् ।&lt;br&gt;&#xA;६५७. ददर्श बुद्धिसम्पन्नः पूर्णचन्द्रो निशामिव ॥&lt;br&gt;&#xA;६५८. सा विद्वज्जनसम्पूर्णा सभा सुरुचिरा तदा ।&lt;br&gt;&#xA;६५९. अदृश्यत घनापाये पूर्णचन्द्रेव शर्वरी ॥&lt;br&gt;&#xA;६६०. राज्ञस्तु प्रकृतीः सर्वाः समग्राः प्रेक्ष्य धर्मवित् ।&lt;br&gt;&#xA;६६१. इदं पुरोहितो वाक्यं भरतं मृदु चाब्रवीत् ॥&lt;br&gt;&#xA;६६२. तात राजा दशरथः स्वर्गतो धर्ममाचरन् ।&lt;br&gt;&#xA;६६३. धनधान्यवतीं स्फीतां प्रदाय पृथिवीं तव ॥&lt;br&gt;&#xA;६६४. रामस्तथा सत्यधृतिः सतां धर्ममनुस्मरन् ।&lt;br&gt;&#xA;६६५. नाजहात् पितुरादेशं शशी ज्योत्स्नामिवोदितः ॥&lt;br&gt;&#xA;६६६. पित्रा भ्रात्रा च ते दत्तं राज्यं निहतकण्टकम् ।&lt;br&gt;&#xA;६६७. तद् भुङ्क्ष्व मुदितामात्यः क्षिप्रमेवाभिषेचय ॥&lt;br&gt;&#xA;६६८. तच्छ्रुत्वा भरतो वाक्यं शोकेनाभिपरिप्लुतः ।&lt;br&gt;&#xA;६६९. जगाम मनसा रामं धर्मज्ञो धर्मकाङ्क्षया ॥&lt;br&gt;&#xA;६७०. स बाष्पकलया वाचा कलहंसस्वरो युवा ।&lt;br&gt;&#xA;६७१. विललाप सभामध्ये जगर्हे च पुरोहितम् ॥&lt;br&gt;&#xA;६७२. चरितब्रह्मचर्यस्य विद्यास्नातस्य धीमतः ।&lt;br&gt;&#xA;६७३. धर्मे प्रयतमानस्य को राज्यं मद्विधो हरेत् ॥&lt;br&gt;&#xA;६७४. कथं दशरथाज्जातो भवेद्राज्यापहारकः ।&lt;br&gt;&#xA;६७५. राज्यं चाहं च रामस्य धर्मं वक्तुमिहार्हसि ॥&lt;br&gt;&#xA;६७६. अनार्यजुष्टमस्वर्ग्यं कुर्यां पापमहं यदि ।&lt;br&gt;&#xA;६७७. इक्ष्वाकूणामहं लोके भवेयं कुलपांसनः ॥&lt;br&gt;&#xA;६७८. राममेवानुगच्छामि राजा स द्विपदां वरः ।&lt;br&gt;&#xA;६७९. त्रयाणामपि लोकानां राज्यमर्हति राघवः ॥&lt;br&gt;&#xA;६८०. तद्वाक्यं धर्मसंयुक्तं श्रुत्वा सर्वे सभासदः ।&lt;br&gt;&#xA;६८१. हर्षान् मुमुचुरश्रूणि रामे निहितचेतसः ॥&lt;br&gt;&#xA;६८२. यदि त्वार्यं न शक्ष्यामि विनिवर्तयितुं वनात् ।&lt;br&gt;&#xA;६८३. वने तत्रैव वत्स्यामि यथार्यो लक्ष्मणस्तथा ॥&lt;br&gt;&#xA;६८४. क्रियतां शिल्पिभिः पन्थाः समानि विषमाणि च ।&lt;br&gt;&#xA;६८५. रक्षिणश्चानुसंयान्तु पथि दुर्गविचारकाः ॥&lt;br&gt;&#xA;६८६. तूर्णमुत्थाय गच्छ त्वं सुमन्त्र मम शासनात् ।&lt;br&gt;&#xA;६८७. यात्रामाज्ञापय क्षिप्रं बलं चैव समानय ॥&lt;br&gt;&#xA;६८८. एवमुक्तः सुमन्त्रस्तु भरतेन महात्मना ।&lt;br&gt;&#xA;६८९. हृष्टस्तदादिशत् सर्वं यथासन्दिष्टमिष्टवत् ॥&lt;/p&gt;</description>
    </item>
    <item>
      <title>०९ ०९ भरतस्य वनगमनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/09_bharatasya_vanagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/09_bharatasya_vanagamanam/</guid>
      <description>&lt;p&gt;१. अथ भूमिप्रदेशज्ञाः सूत्रकर्मविशारदाः ।&lt;br&gt;&#xA;२. कर्मान्तिकाः स्थपतयः पुरुषा यन्त्रकोविदाः ।&lt;br&gt;&#xA;३. समर्था ये च द्रष्टारः पुरतस्ते प्रतस्थिरे ॥&lt;br&gt;&#xA;४. लतावल्लीश्च गुल्मान्श्च स्थाणूनश्मन एव च ।&lt;br&gt;&#xA;५. जनास्ते चक्रिरे मार्गं छिन्दन्तो विविधान् द्रुमान् ॥&lt;br&gt;&#xA;६. बबन्धुर्बन्धनीयान्श्च क्षोद्यान् सञ्चुक्षुदुस्तदा ।&lt;br&gt;&#xA;७. बिबिधुर्भेदनीयान्श्च तांस्तान् देशान्नरास्तदा ॥&lt;br&gt;&#xA;८. अचिरेणैव कालेन प्रपुष्पितमहीरुहः ।&lt;br&gt;&#xA;९. ससुधाकुट्टिमतलः पताकाभिरलङ्‍कृतः ।&lt;br&gt;&#xA;१०. बह्वशोभत सेनायाः पन्थाः सुरपथोपमः ॥&lt;br&gt;&#xA;११. ताः प्रहृष्टाः प्रकृतयो बलाध्य्क्षा बलस्य च ।&lt;br&gt;&#xA;१२. श्रुत्वा यात्रां समाज्ञप्तां राघवस्य निवर्तने ॥&lt;br&gt;&#xA;१३. ततो योधाङ्गनाः सर्वा भर्तृन् सर्वान् गृहे गृहे ।&lt;br&gt;&#xA;१४. यात्रागमनमाज्ञाय त्वरयन्ति स्म हर्षिताः ॥&lt;br&gt;&#xA;१५. ते हयैर्गोरथैः शीघ्रैः स्यन्दनैश्च महाजवैः ।&lt;br&gt;&#xA;१६. सहयोधैर्बलाध्यक्षा बलं सर्वमचोदयन् ॥&lt;br&gt;&#xA;१७. सज्जं तु तद्बलं दृष्ट्वा भरतो गुरुसन्निधौ ।&lt;br&gt;&#xA;१८. प्रययौ (रथमास्थाय) रामदर्शनकाङ्क्षया ॥&lt;br&gt;&#xA;१९. अग्रतः प्रययुस्तस्य सर्वे मन्त्रिपुरोधसः ।&lt;br&gt;&#xA;२०. अधिरुह्य हयैर्युक्तान् रथान् सूर्यरथोपमान् ॥&lt;br&gt;&#xA;२१. कैकेयी च सुमित्रा च कौसल्या च यशस्विनी ।&lt;br&gt;&#xA;२२. रामानयनसंहृष्टा ययुर्यानेन भास्वता ॥&lt;br&gt;&#xA;२३. मेघश्यामं महाबाहुं स्थिरसत्त्वं दृढव्रतम् ।&lt;br&gt;&#xA;२४. कदा द्रक्ष्यामहे रामं जगतः शोकनाशनम् ॥&lt;br&gt;&#xA;२५. दृष्ट एव हि नः शोकमपनेष्यति राघवः ।&lt;br&gt;&#xA;२६. तमः सर्वस्य लोकस्य समुद्यन्निव भास्करः ॥&lt;br&gt;&#xA;२७. इत्येवं कथयन्तस्ते सम्प्रहृष्टाः कथाः शुभाः ।&lt;br&gt;&#xA;२८. परिष्वजानाश्चान्योन्यं ययुर्नागरिका जनाः ॥&lt;br&gt;&#xA;२९. समाहिता वेदविदो ब्राह्मणा वृत्तसम्मताः ।&lt;br&gt;&#xA;३०. गोरथैर्भरतं यान्तमनुजग्मुः सहस्रशः ॥&lt;br&gt;&#xA;३१. प्रहृष्टमुदिता सेना सान्वयात् कैकयीसुतम् ।&lt;br&gt;&#xA;३२. भ्रातुरानयने यान्तं भरतं भ्रातृवत्सलम् ॥&lt;br&gt;&#xA;३३. ते गत्वा दूरमध्वानं रथयानाश्वकुञ्जरैः ।&lt;br&gt;&#xA;३४. समासेदुस्ततो गङ्गां शृंगिवेरपुरं प्रति ॥&lt;br&gt;&#xA;३५. ततो निविष्टां ध्वजिनीं गंगामन्वाश्रितां नदीम् ।&lt;br&gt;&#xA;३६. निषादराजो दृष्ट्वैव ज्ञातीन् सन्त्वरितोऽब्रवीत् ॥&lt;br&gt;&#xA;३७. महतीयमितः सेना सागराभा प्रदृश्यते ।&lt;br&gt;&#xA;३८. नास्यान्तमधिगच्छामि मनसापि विचिन्तयन् ॥&lt;br&gt;&#xA;३९. यथा तु खलु दुर्बुद्धिर्भरतः स्वयमागतः ।&lt;br&gt;&#xA;४०. स एष हि महाकायः कोविदारध्वजो रथे ॥&lt;br&gt;&#xA;४१. अथ दाशरथिं रामं पित्रा राज्याद्विवासितम् ।&lt;br&gt;&#xA;४२. भरतः कैकयीपुत्रो हन्तुं समधिगच्छति ॥&lt;br&gt;&#xA;४३. भर्ता चैव सखा चैव रामो दाशरथिर्मम ।&lt;br&gt;&#xA;४४. तस्यार्थकामाः सन्नद्धा गङ्गानूपे प्रतिष्ठत ॥&lt;br&gt;&#xA;४५. यदा तुष्टस्तु भरतो रामस्येह भविष्यति ।&lt;br&gt;&#xA;४६. सेयं स्वस्तिमती सेना गङ्गामद्य तरिष्यति ॥&lt;br&gt;&#xA;४७. इत्युक्त्वोपायनं गृह्य मत्स्यमांसमधूनि च ।&lt;br&gt;&#xA;४८. अभिचक्राम भरतं निषादाधिपतिर्गुहः ॥&lt;br&gt;&#xA;४९. लब्ध्वाभ्यनुज्ञां संहृष्टो ज्ञातिभिः परिवारितः ।&lt;br&gt;&#xA;५०. आगम्य भरतं प्रह्वो गुहो वचनमब्रवीत् ॥&lt;br&gt;&#xA;५१. निष्कुटश्चैव देशोऽयं वञ्चिताश्चापि ते वयम् ।&lt;br&gt;&#xA;५२. निवेदयामस्ते सर्वे स्वके दासकुले वस ॥&lt;br&gt;&#xA;५३. अस्ति मूलं फलं चैव निषादैः समुपाहृतम् ।&lt;br&gt;&#xA;५४. आर्द्रं च मांसं शुष्कं च वन्यं चोच्चावचं महत् ॥&lt;br&gt;&#xA;५५. आशंसे स्वाशिता सेना वत्स्यतीमां विभावरीम् ।&lt;br&gt;&#xA;५६. अर्चितो विविधैः कामैः श्वः ससैन्यो गमिष्यसि ॥&lt;br&gt;&#xA;५७. एवमुक्तस्तु भरतो निषादाधिपतिं गुहम् ।&lt;br&gt;&#xA;५८. प्रत्युवाच महाप्राज्ञो वाक्यं हेत्वर्थसंहितम् ॥&lt;br&gt;&#xA;५९. ऊर्जितः खलु ते कामः कृतो मम गुरोः सखे ।&lt;br&gt;&#xA;६०. यो मे त्वमीदृशीं सेनामेकोऽभ्यर्चितुमिच्छसि ॥&lt;br&gt;&#xA;६१. कतरेण गमिष्यामि भरद्वाजाश्रमं गुह ।&lt;br&gt;&#xA;६२. गहनोऽयं भृशं देशो गङ्गानूपो दुरत्ययः ॥&lt;br&gt;&#xA;६३. तस्य तद्वचनं श्रुत्वा राजपुत्रस्य धीमतः ।&lt;br&gt;&#xA;६४. अब्रवीत्प्राञ्जलिर्वाक्यं गुहो गहनगोचरः ॥&lt;br&gt;&#xA;६५. दाशास्त्वानुगमिष्यन्ति धन्विनः सुसमाहिताः ।&lt;br&gt;&#xA;६६. अहं त्वानुगमिष्यामि राजपुत्र महायशः ॥&lt;br&gt;&#xA;६७. कच्चिन्न दुष्टो व्रजसि रामस्याक्लिष्टकर्मणः ।&lt;br&gt;&#xA;६८. इयं ते महती सेना शङ्कां जनयतीव मे ॥&lt;br&gt;&#xA;६९. तमेवमभिभाषन्तमाकाश इव निर्मलः ।&lt;br&gt;&#xA;७०. भरतः श्लक्ष्णया वाचा गुहं वचनमब्रवीत् ॥&lt;br&gt;&#xA;७१. माभूत् स कालो यत्कष्टं न मां शंकितुमर्हसि ।&lt;br&gt;&#xA;७२. राघवः स हि मे भ्राता ज्येष्ठः पितृसमो मतः ॥&lt;br&gt;&#xA;७३. तं निवर्तयितुं यामि काकुत्स्थं वनवासिनम् ।&lt;br&gt;&#xA;७४. बुद्धिरन्या न ते कार्या गुह सत्यं ब्रवीमि ते ॥&lt;br&gt;&#xA;७५. स तु संहृष्टवदनः श्रुत्वा भरतभाषितम् ।&lt;br&gt;&#xA;७६. पुनरेवाब्रवीद् वाक्यं भरतं प्रति हर्षितः ॥&lt;br&gt;&#xA;७७. धन्यस्त्वं न त्वया तुल्यं पश्यामि जगतीतले ।&lt;br&gt;&#xA;७८. अयत्नादागतं राज्यं यस्त्वं त्यक्तुमिहेच्छसि ॥&lt;br&gt;&#xA;७९. शाश्वती खलु ते कीर्तिर्लोकाननुचरिष्यति ।&lt;br&gt;&#xA;८०. यस्त्वं कृच्छ्रगतं रामं प्रत्यानयितुमिच्छसि ॥&lt;br&gt;&#xA;८१. एवं सम्भाषमाणस्य गुहस्य भरतं तदा ।&lt;br&gt;&#xA;८२. बभौ नष्टप्रभः सूर्यो रजनी चाभ्यवर्तत ॥&lt;br&gt;&#xA;८३. रामचिन्तामयः शोको भरतस्य महात्मनः ।&lt;br&gt;&#xA;८४. उपस्थितो ह्यनर्हस्य धर्मप्रेक्षस्य तादृशः ॥&lt;br&gt;&#xA;८५. अन्तर्दाहेन दहनः सन्तापयति राघवम् ।&lt;br&gt;&#xA;८६. वनदाहाभिसन्तप्तं गूढोऽग्निरिव पादपम् ॥&lt;br&gt;&#xA;८७. प्रसृतः सर्वगात्रेभ्यः स्वेदं शोकाग्निसम्भवम् ।&lt;br&gt;&#xA;८८. यथा सूर्यांशुसन्तप्तो हिमवान् प्रसृतो हिमम् ॥&lt;br&gt;&#xA;८९. ध्याननिर्दरशैलेन विनिःश्वसितधातुना ।&lt;br&gt;&#xA;९०. दैन्यपादपसङ्घेन शोकायासाधिशृंगिणा ।&lt;br&gt;&#xA;९१. प्रमोहानन्तसत्त्वेन सन्तापौषधिवेणुना ।&lt;br&gt;&#xA;९२. आक्रान्तो दुःखशैलेन महता कैकयीसुतः ॥&lt;br&gt;&#xA;९३. विनिःश्वसन् वै भृशदुर्मनास्ततः&lt;br&gt;&#xA;९४. प्रमूढसञ्ज्ञः परमापदं गतः ।&lt;br&gt;&#xA;९५. सुदुर्मनास्तं भरतं तदा पुनर्-&lt;br&gt;&#xA;९६. गुहः समाश्वासयदग्रजं प्रति ॥&lt;br&gt;&#xA;९७. आचचक्षेऽथ सद्भावं लक्ष्मणस्य महात्मनः ।&lt;br&gt;&#xA;९८. भरतायाप्रमेयाय गुहो गहनगोचरः ॥&lt;br&gt;&#xA;९९. तं जाग्रतं गुणैर्युक्तं शरचापासिधारिणम् ।&lt;br&gt;&#xA;१००. भ्रातृगुप्त्यर्थमत्यन्तमहं लक्ष्मणमब्रवम् ॥&lt;br&gt;&#xA;१०१. इयं तात सुखा शय्या त्वदर्थमुपकल्पिता ।&lt;br&gt;&#xA;१०२. प्रत्याश्वसिहि शेष्वास्यां सुखं राघवनन्दन ॥&lt;br&gt;&#xA;१०३. उचितोऽयं जनः सर्वो दुःखानां त्वं सुखोचितः ।&lt;br&gt;&#xA;१०४. धर्मात्मन्स्तस्य गुप्त्यर्थं जागरिष्यामहे वयम् ॥&lt;br&gt;&#xA;१०५. न हि रामात् प्रियतरो ममास्ति भुवि कश्चन ।&lt;br&gt;&#xA;१०६. सोऽहं प्रियसखं रामं शयानं सह सीतया ।&lt;br&gt;&#xA;१०७. रक्षिष्यामि धनुष्पाणिः सर्वैः स्वैर्ज्ञातिभिः सह ॥&lt;br&gt;&#xA;१०८. नहि मेऽविदितं किञ्चिद्वनेऽस्मिंश्चरतः सदा ।&lt;br&gt;&#xA;१०९. चतुरङ्गं ह्यपिबलं प्रसहेम वयं युधि ॥&lt;br&gt;&#xA;११०. एवमस्माभिरुक्तेन लक्ष्मणेन महात्मना ।&lt;br&gt;&#xA;१११. अनुनीता वयं सर्वे धर्ममेवानुपश्यता ॥&lt;br&gt;&#xA;११२. कथं दाशरथौ भूमौ शयाने सह सीतया ।&lt;br&gt;&#xA;११३. शक्या निद्रा मया लब्धुं जीवितं वा सुखानि वा ॥&lt;br&gt;&#xA;११४. यो न देवासुरैः सर्वैः शक्यः प्रसहितुं युधि ।&lt;br&gt;&#xA;११५. तं पश्य गुह संविष्टं तृणेषु सह सीतया ॥&lt;br&gt;&#xA;११६. महता तपसा लब्धो विविधैश्च परिश्रमैः ।&lt;br&gt;&#xA;११७. एको दशरथस्यैष पुत्रः सदृशलक्षणः ॥&lt;br&gt;&#xA;११८. अस्मिन् प्रव्राजिते राजा न चिरं वर्तयिष्यति ।&lt;br&gt;&#xA;११९. विधवा मेदिनी नूनं क्षिप्रमेव भविष्यति ॥&lt;br&gt;&#xA;१२०. अपि सत्यप्रतिज्ञेन सार्धं कुशलिना वयम् ।&lt;br&gt;&#xA;१२१. निवृत्ते समये ह्यस्मिन् सुखिताः प्रविशेमहि ॥&lt;br&gt;&#xA;१२२. परिदेवयमानस्य तस्यैवं सुमहात्मनः ।&lt;br&gt;&#xA;१२३. तिष्ठतो राजपुत्रस्य शर्वरी सात्यवर्तत ॥&lt;br&gt;&#xA;१२४. गुहस्य वचनं श्रुत्वा भरतो भृशमप्रियम् ।&lt;br&gt;&#xA;१२५. ध्यानं जगाम तत्रैव यत्र तच्छ्रुतमप्रियम् ॥&lt;br&gt;&#xA;१२६. प्रत्याश्वस्य मुहूर्तं तु कालं परमदुर्मनाः ।&lt;br&gt;&#xA;१२७. पपात सहसा तोत्रैर्ह्यतिविद्ध इव द्विपः ॥&lt;br&gt;&#xA;१२८. कौसल्या त्वनुसृत्यैनं दुर्मनाः परिषस्वजे ।&lt;br&gt;&#xA;१२९. परिपप्रच्छ भरतं रुदन्ती शोकलालसा ॥&lt;br&gt;&#xA;१३०. पुत्र व्याधिर्न ते कच्चिच्छरीरं परिबाधते ।&lt;br&gt;&#xA;१३१. कच्चिन्नु लक्ष्मणे पुत्र श्रुतं ते किञ्चिदप्रियम् ॥&lt;br&gt;&#xA;१३२. त्वां दृष्ट्वा पुत्र जीवामि रामे सभ्रातृके गते ।&lt;br&gt;&#xA;१३३. वृत्ते दशरथे राज्ञि नाथ एकस्त्वमद्य नः ॥&lt;br&gt;&#xA;१३४. स मुहूर्तं समाश्वस्य रुदन्नेव महायशाः ।&lt;br&gt;&#xA;१३५. कौसल्यां परिसान्त्व्येदं गुहं वचनमब्रवीत् ॥&lt;br&gt;&#xA;१३६. भ्राता मे क्वावसद्रात्रौ क्व सीता क्व च लक्ष्मणः ।&lt;br&gt;&#xA;१३७. अस्वपच्छयने कस्मिन् किं भुक्त्वा गुह शंस मे ॥&lt;br&gt;&#xA;१३८. सोऽब्रवीद् भरतं हृष्टो निषादाधिपतिर्गुहः ।&lt;br&gt;&#xA;१३९. यद्विधं प्रतिपेदे च रामे प्रियहितेऽतिथौ ॥&lt;br&gt;&#xA;१४०. रामायाभ्यवहारार्थं बहु चोपहृतं मया ।&lt;br&gt;&#xA;१४१. न तु तत् प्रत्यगृह्णात् सः क्षत्रधर्ममनुस्मरन् ॥&lt;br&gt;&#xA;१४२. लक्ष्मणेन समानीतं पीत्वा वारि महायशाः ।&lt;br&gt;&#xA;१४३. औपवास्यं तदाकार्षीद्राघवः सह सीतया ॥&lt;br&gt;&#xA;१४४. ततस्तु जलशेषेण लक्ष्मणोऽप्यकरोत्तदा ।&lt;br&gt;&#xA;१४५. सौमित्रिस्तु ततः पश्चादकरोत् स्वास्तरं शुभम् ॥&lt;br&gt;&#xA;१४६. तस्मिन् समाविशद्रामः स्वास्तरे सह सीतया ।&lt;br&gt;&#xA;१४७. प्रक्षाल्य च तयोः पादावपचक्राम लक्ष्मणः ॥&lt;br&gt;&#xA;१४८. एतत्तदिंगुदीमूलमिदमेव च तत्तृणम् ।&lt;br&gt;&#xA;१४९. यस्मिन् रामश्च सीता च रात्रिं तां शयितावुभौ ॥&lt;br&gt;&#xA;१५०. तच्छ्रुत्वा निपुणं सर्वं भरतः सह मन्त्रिभिः ।&lt;br&gt;&#xA;१५१. इंगुदीमूलमागम्य रामशय्यामवेक्ष्य ताम् ।&lt;br&gt;&#xA;१५२. अब्रवीज्जननीः सर्वा इह तेन महात्मना ।&lt;br&gt;&#xA;१५३. शर्वरी शयिता भूमाविदमस्य विमर्दितम् ।&lt;br&gt;&#xA;१५४. स्थण्डिले कठिने सर्वं गात्रैर्विमृदितं तृणम् ॥&lt;br&gt;&#xA;१५५. प्रासादाग्रविमानेषु वलभीषु च सर्वदा ।&lt;br&gt;&#xA;१५६. हैमराजतभौमेषु वरास्तरणशालिषु ।&lt;br&gt;&#xA;१५७. पुष्पसञ्चयचित्रेषु चन्दनागुरुगन्धिषु ।&lt;br&gt;&#xA;१५८. पाण्डराभ्रप्रकाशेषु शुकसङ्घरुतेषु च ।&lt;br&gt;&#xA;१५९. उषित्वा मेरुकल्पेषु कृतकाञ्चनभित्तिषु ।&lt;br&gt;&#xA;१६०. गीतवादित्रनिर्घोषैर्वराभरणनिस्वनैः ।&lt;br&gt;&#xA;१६१. मृदङ्गवरशब्दैश्च सततं प्रतिबोधितः ।&lt;br&gt;&#xA;१६२. जातो दशरथेनोर्व्यां कथं शेते महीतले ॥&lt;br&gt;&#xA;१६३. अश्रद्धेयमिदं लोके न सत्यं प्रतिभाति मा ।&lt;br&gt;&#xA;१६४. मुह्यते खलु मे भावः स्वप्नोऽयमिति मे मतिः ॥&lt;br&gt;&#xA;१६५. मन्ये साभरणा सुप्ता सीतास्मिन् शयनोत्तमे ।&lt;br&gt;&#xA;१६६. तत्र तत्र हि दृश्यन्ते सक्ताः कनकबिन्दवः ॥&lt;br&gt;&#xA;१६७. मन्ये भर्तुः सुखा शय्या येन बाला तपस्विनी ।&lt;br&gt;&#xA;१६८. सुकुमारी सती दुःखं न विजानाति मैथिली ॥&lt;br&gt;&#xA;१६९. धन्यः खलु महाभागो लक्ष्मणः शुभलक्षणः ।&lt;br&gt;&#xA;१७०. भ्रातरं विषमे काले यो राममनुवर्तते ॥&lt;br&gt;&#xA;१७१. सिद्धार्था खलु वैदेही पतिं यानुगता वनम् ।&lt;br&gt;&#xA;१७२. वयं संशयिताः सर्वे हीनास्तेन महात्मना ॥&lt;br&gt;&#xA;१७३. अद्य प्रभृति भूमौ तु शयिष्येऽहं तृणेषु वा ।&lt;br&gt;&#xA;१७४. फलमूलाशनो नित्यं जटाचीराणि धारयन् ॥&lt;br&gt;&#xA;१७५. तस्यार्थमुत्तरं कालं निवत्स्यामि सुखं वने ।&lt;br&gt;&#xA;१७६. तं प्रतिश्रवमामुच्य नास्य मिथ्या भविष्यति ॥&lt;br&gt;&#xA;१७७. अभिषेक्ष्यन्ति काकुत्स्थमयोध्यायां द्विजातयः ।&lt;br&gt;&#xA;१७८. अपि मे देवताः कुर्युरिमं सत्यं मनोरथम् ॥&lt;br&gt;&#xA;१७९. व्युष्य रात्रिं तु तत्रैव गङ्गाकूले स राघवः ।&lt;br&gt;&#xA;१८०. भरतः काल्यमुत्थाय (गुहं वचन)मब्रवीत् ॥&lt;br&gt;&#xA;१८१. सुखा नः शर्वरी राजन् पूजिताश्चापि ते वयम् ।&lt;br&gt;&#xA;१८२. गङ्गां तु नौभिर्बह्वीभिर्दाशाः सन्तारयन्तु नः ॥&lt;br&gt;&#xA;१८३. ततः स्वस्तिकविज्ञेयां पाण्डुकम्बलसंवृताम् ।&lt;br&gt;&#xA;१८४. सनन्दिघोषां कल्याणीं गुहो नावमुपाहरत् ॥&lt;br&gt;&#xA;१८५. तामारुरोह भरतः शत्रुघ्नश्च महाबलः ।&lt;br&gt;&#xA;१८६. कौसल्या च सुमित्रा च याश्चान्या राजयोषितः ।&lt;br&gt;&#xA;१८७. पुरोहितश्च तत्पूर्वं गुरवो ब्राह्मणाश्च ये ।&lt;br&gt;&#xA;१८८. अनन्तरं राजदारास्तथैव शकटापणाः ॥&lt;br&gt;&#xA;१८९. नावश्चारुरुहुश्चान्ये प्लवैस्तेरुस्तथापरे ।&lt;br&gt;&#xA;१९०. अन्ये कुम्भघटैस्तेरुरन्ये तेरुश्च बाहुभिः ॥&lt;br&gt;&#xA;१९१. सा पुण्या ध्वजिनी गङ्गां दाशैः सन्तारिता स्वयम् ।&lt;br&gt;&#xA;१९२. मैत्रे मुहूर्ते प्रययौ प्रयागवनमुत्तमम् ॥&lt;br&gt;&#xA;१९३. आश्वासयित्वा च चमूं महात्मा&lt;br&gt;&#xA;१९४. निवेशयित्वा च यथोपजोषम् ।&lt;br&gt;&#xA;१९५. द्रष्टुं भरद्वाजमृषिप्रवर्यम्&lt;br&gt;&#xA;१९६. ऋत्विग्वृतः सन् भरतः प्रतस्थे ॥&lt;br&gt;&#xA;१९७. भरद्वाजाश्रमं द्र्ष्ट्वा क्रोशादेव नरर्षभः ।&lt;br&gt;&#xA;१९८. बलं सर्वमवस्थाप्य जगाम सह मन्त्रिभिः ।&lt;br&gt;&#xA;१९९. पद्भ्यामेव हि धर्मज्ञो न्यस्तशस्त्रपरिच्छदः ॥&lt;br&gt;&#xA;२००. वसिष्ठमथ दृष्ट्वैव भरद्वाजो महातपाः ।&lt;br&gt;&#xA;२०१. सञ्चचालासनात्तूर्णं शिष्यानर्घ्यमिति ब्रुवन् ॥&lt;br&gt;&#xA;२०२. समागम्य वसिष्ठेन भरतेनाभिवादितः ।&lt;br&gt;&#xA;२०३. अबुध्यत महातेजाः सुतं दशरथस्य तम् ॥&lt;br&gt;&#xA;२०४. ताभ्यामर्घ्यं च पाद्यं च दत्त्वा पश्चात् फलानि च ।&lt;br&gt;&#xA;२०५. आनुपूर्व्याच्च धर्मज्ञः पप्रच्छ कुशलं कुले ।&lt;br&gt;&#xA;२०६. अयोध्यायां बले कोशे मित्रेष्वपि च मन्त्रिषु ।&lt;br&gt;&#xA;२०७. जानन् दशरथं वृत्तं न राजानमुदाहरत् ॥&lt;br&gt;&#xA;२०८. वसिष्ठो भरतश्चैनं पप्रच्छतुरनामयम् ।&lt;br&gt;&#xA;२०९. शरीरेऽग्निषु वृक्षेषु शिष्येषु मृगपक्षिषु ॥&lt;br&gt;&#xA;२१०. तथेति तत् प्रतिज्ञाय भरद्वाजो महातपाः ।&lt;br&gt;&#xA;२११. भरतं प्रत्युवाचेदं राघवस्नेहबन्धनात् ॥&lt;br&gt;&#xA;२१२. किमिहागमने कार्यं तव राज्यं प्रशासतः ॥&lt;br&gt;&#xA;२१३. सुषुवे यममित्रघ्नं कौसल्यानन्दवर्धनम् ।&lt;br&gt;&#xA;२१४. भ्रात्रा सह सभार्यो यश्चिरं प्रव्राजितो वनम् ।&lt;br&gt;&#xA;२१५. कच्चिन्न तस्यापापस्य पापं कर्तुमिहेच्छसि ।&lt;br&gt;&#xA;२१६. अकण्टकं भोक्तुमना राज्यं तस्यानुजस्य च ॥&lt;br&gt;&#xA;२१७. एवमुक्तो भरद्वाजं भरतः प्रत्युवाच ह ।&lt;br&gt;&#xA;२१८. पर्यश्रुनयनो दुःखाद् वाचा संसज्जमानया ॥&lt;br&gt;&#xA;२१९. हतोऽस्मि यदि मामेवं भगवानपि मन्यते ।&lt;br&gt;&#xA;२२०. मत्तो न दोषमाशङ्के नैवं मामनुषाधि हि ॥&lt;br&gt;&#xA;२२१. अहं तु तं नरव्याघ्रमुपयातः प्रसादकः ।&lt;br&gt;&#xA;२२२. प्रतिनेतुमयोध्यां च पादौ तस्याभिवन्दितुम् ॥&lt;br&gt;&#xA;२२३. त्वं मामेवंगतं मत्वा प्रसादं कर्तुमर्हसि ।&lt;br&gt;&#xA;२२४. शंस मे भगवन् रामः क्व सम्प्रति महीपतिः ॥&lt;br&gt;&#xA;२२५. वसिष्ठादिभिर्‍ऋत्विग्भिः याचतो भगवांस्ततः ।&lt;br&gt;&#xA;२२६. उवाच तं भरद्वाजः प्रसादाद् भरतं वचः ॥&lt;br&gt;&#xA;२२७. त्वय्येतत् पुरुषव्याघ्र युक्तं राघववंशजे ।&lt;br&gt;&#xA;२२८. गुरुवृत्तिर्दमश्चैव साधूनां चानुयायिता ॥&lt;br&gt;&#xA;२२९. जाने चैतन्मनःस्थं ते दृढीकरणमस्त्विति ।&lt;br&gt;&#xA;२३०. अपृच्छं त्वां तथात्यर्थं कीर्तिं समभिवर्धयन् ॥&lt;br&gt;&#xA;२३१. जाने च रामं धर्मज्ञं ससीतं सहलक्ष्मणम् ।&lt;br&gt;&#xA;२३२. असौ वसति ते भ्राता चित्रकूटे महागिरौ ॥&lt;br&gt;&#xA;२३३. श्वस्तु गन्तासि तं देशं वसाद्य सह मन्त्रिभिः ।&lt;br&gt;&#xA;२३४. एतं मे कुरु सुप्राज्ञ कामं कामार्थकोविद ॥&lt;br&gt;&#xA;२३५. ततस्तथेत्येवमुदारदर्शनः&lt;br&gt;&#xA;२३६. प्रतीतरूपो भरतोऽब्रवीद्वचः ।&lt;br&gt;&#xA;२३७. चकार बुद्धिं च तदा तदाश्रमे&lt;br&gt;&#xA;२३८. निशानिवासाय नराधिपात्मजः ॥&lt;br&gt;&#xA;२३९. कृतबुद्धिं निवासाय तत्रैव समुनिस्तदा ।&lt;br&gt;&#xA;२४०. भरतं कैकयीपुत्रमातिथ्येन न्यमन्त्रयत् ॥&lt;br&gt;&#xA;२४१. अब्रवीद् भरतस्त्वेनं नन्विदं भवता कृतम् ।&lt;br&gt;&#xA;२४२. पाद्यमर्घ्यं तथातिथ्यं वने यदुपपद्यते ॥&lt;br&gt;&#xA;२४३. अथोवाच भरद्वाजो भरतं प्रहसन्निव ।&lt;br&gt;&#xA;२४४. जाने त्वां प्रीतिसंयुक्तं तुष्येस्त्वं येन केनचित् ॥&lt;br&gt;&#xA;२४५. सेनायास्तु तवैतस्याः कर्तुमिच्छामि भोजनम् ।&lt;br&gt;&#xA;२४६. किमर्थं चापि निक्षिप्य दूरे बलमिहागतः ॥&lt;br&gt;&#xA;२४७. भरतः प्रत्युवाचेदं प्राञ्जलिस्तं तपोधनम् ॥&lt;br&gt;&#xA;२४८. वाजिमुख्या मनुष्याश्च मत्ताश्च वरवारणाः ।&lt;br&gt;&#xA;२४९. प्रच्छाद्य भगवन् भूमिं महतीमनुयान्ति माम् ॥&lt;br&gt;&#xA;२५०. ते वृक्षानुदकं भूमिमाश्रमेषूटजांस्तथा ।&lt;br&gt;&#xA;२५१. न हिंस्युरिति तेनाहमेक एव समागतः ॥&lt;br&gt;&#xA;२५२. आनीयतामितः सेनेत्याज्ञप्तः परमर्षिणा ।&lt;br&gt;&#xA;२५३. ततस्तु चक्रे भरतः सेनायाः समुपागमम् ॥&lt;br&gt;&#xA;२५४. अग्निशालां प्रविश्याथ पीत्वापः परिमृज्य च ।&lt;br&gt;&#xA;२५५. (आतिथ्यार्थं भरद्वाजो) विश्वकर्माणमाह्वयत् ॥&lt;br&gt;&#xA;२५६. आह्वये विश्वकर्माणमहं त्वष्टारमेव च ।&lt;br&gt;&#xA;२५७. आह्वये लोकपालांस्त्रीन् देवान् शक्रमुखांस्तथा ॥&lt;br&gt;&#xA;२५८. आतिथ्यं कर्तुमिच्छामि तत्र मे संविधीयताम् ॥&lt;br&gt;&#xA;२५९. मनसा ध्यायतस्तस्य प्राङ्मुखस्य कृताञ्जलेः ।&lt;br&gt;&#xA;२६०. आजग्मुस्तानि सर्वाणि दैवतानि पृथक् पृथक् ॥&lt;br&gt;&#xA;२६१. प्रववुश्चोत्तमा वाता ननृतुश्चाप्सरोगणाः ।&lt;br&gt;&#xA;२६२. प्रजगुर्देवगन्धर्वा वीणाः प्रमुमुचुः स्वरान् ॥&lt;br&gt;&#xA;२६३. अलम्बुषा मिश्रकेशी पुण्डरीकाथ वामना ।&lt;br&gt;&#xA;२६४. उपानृत्यन्स्तु भरतं भरद्वाजस्य शासनात् ॥&lt;br&gt;&#xA;२६५. यानि माल्यानि देवेषु यानि चैत्ररथे वने ।&lt;br&gt;&#xA;२६६. प्रयागे तान्यदृश्यन्त भरद्वाजस्य तेजसा ॥&lt;br&gt;&#xA;२६७. बिल्वाः मार्दङ्गिका आसन् शम्याग्राहा बिभीतकाः ।&lt;br&gt;&#xA;२६८. अश्वत्थाः नर्तकाश्चासन् भरद्वाजस्य शासनात् ॥&lt;br&gt;&#xA;२६९. शिंशुकामलकी जम्ब्वो याश्चान्या काननेषु ताः ।&lt;br&gt;&#xA;२७०. प्रमदाविग्रहं कृत्वा भरद्वाजाश्रमेऽवदन् ॥&lt;br&gt;&#xA;२७१. सुराः सुरापाः पिबत पायसं च बुभुक्षिताः ।&lt;br&gt;&#xA;२७२. मांसानि च सुमेध्यानि भक्ष्यन्तां यावदिच्छत ॥&lt;br&gt;&#xA;२७३. हयान् गजान् खरानुष्‍ट्रांस्तथैव सुरभेः सुतान् ।&lt;br&gt;&#xA;२७४. अभोजयन् वाहनपास्तेषां भोज्यं यथाविधि ॥&lt;br&gt;&#xA;२७५. नाश्वबन्धोऽश्वमाजानान्न गजं कुञ्जरग्रहः ।&lt;br&gt;&#xA;२७६. मत्तप्रमत्तमुदिता चमूः सा तत्र संबभौ ॥&lt;br&gt;&#xA;२७७. तर्पिताः सर्वकामैस्ते रक्तचन्दनरूषिताः ।&lt;br&gt;&#xA;२७८. अप्सरोगणसंयुक्ताः सैन्या वाचमुदैरयन् ॥&lt;br&gt;&#xA;२७९. नैवायोध्यां गमिष्यामो न गमिष्याम दण्डकान् ।&lt;br&gt;&#xA;२८०. कुशलं भरतस्यास्तु रामस्यास्तु तथा सुखम् ॥&lt;br&gt;&#xA;२८१. नृत्यन्ति स्म हसन्ति स्म गायन्ति स्म च सैनिकाः ।&lt;br&gt;&#xA;२८२. समन्तात् परिधावन्ति माल्योपेताः सहस्रशः ॥&lt;br&gt;&#xA;२८३. व्यस्मयन्त मनुष्यास्ते स्वप्नकल्पं तदद्भुतम् ।&lt;br&gt;&#xA;२८४. दृष्ट्वातिथ्यं कृतं तादृक् भरतस्य महर्षिणा ॥&lt;br&gt;&#xA;२८५. इत्येवं रममाणानां देवानामिव नन्दने ।&lt;br&gt;&#xA;२८६. भरद्वाजाश्रमे रम्ये सा रात्रिर्व्यत्यवर्तत ॥&lt;br&gt;&#xA;२८७. ततस्तां रजनीं व्युष्य भरतः सपरिच्छदः ।&lt;br&gt;&#xA;२८८. कृतातिथ्यो भरद्वाजं कामादभिजगाम ह ॥&lt;br&gt;&#xA;२८९. तमुवाचाञ्जलिं कृत्वा भरतोऽभिप्रणम्य च ।&lt;br&gt;&#xA;२९०. सुखोषितोऽस्मि भगवन् समग्रबलवाहनः ।&lt;br&gt;&#xA;२९१. तर्पितः सर्वकामैश्च सामात्यो बलवत्तया ॥&lt;br&gt;&#xA;२९२. आमन्त्रयेऽहं भगवन् कामं त्वां ऋषिसत्तम ।&lt;br&gt;&#xA;२९३. समीपं प्रस्थितं भ्रातुः मैत्रेणेक्षस्व चक्षुषा ॥&lt;br&gt;&#xA;२९४. आश्रमं तस्य धर्मज्ञ धार्मिकस्य महात्मनः ।&lt;br&gt;&#xA;२९५. आचक्ष्व कतमो मार्गः कियानिति च शंस मे ॥&lt;br&gt;&#xA;२९६. इति पृष्टस्तु भरतं प्रत्युवाच महातपाः ।&lt;br&gt;&#xA;२९७. भरतार्धतृतीयेषु योजनेष्वजने वने ।&lt;br&gt;&#xA;२९८. चित्रकूटो गिरिस्तत्र रम्यनिर्दरकाननः ॥&lt;br&gt;&#xA;२९९. उत्तरं पार्श्वमासाद्य तस्य मन्दाकिनी नदी ।&lt;br&gt;&#xA;३००. तयोः पर्णकुटी तात तत्र तौ वसतो ध्रुवम् ॥&lt;br&gt;&#xA;३०१. दक्षिणेनैव मार्गेण सव्यदक्षिणमेव वा ।&lt;br&gt;&#xA;३०२. गजवाजिरथाकीर्णां वाहिनीं वाहिनीपते ।&lt;br&gt;&#xA;३०३. वाहयस्व महाभाग ततो द्रक्ष्यसि राघवम् ॥&lt;br&gt;&#xA;३०४. प्रयाणमिति तच्छ्रुत्वा राजराजस्य योषितः ।&lt;br&gt;&#xA;३०५. हित्वा यानानि यानार्हा ब्राह्मणं पर्यवारयन् ॥&lt;br&gt;&#xA;३०६. वेपमाना कृशा दीना सह देव्या सुमित्रया ।&lt;br&gt;&#xA;३०७. कौसल्या तत्र जग्राह कराभ्यां चरणौ मुनेः ॥&lt;br&gt;&#xA;३०८. असमृद्धेन कामेन सर्वलोकस्य गर्हिता ।&lt;br&gt;&#xA;३०९. कैकेयी तस्य जग्राह चरणौ सव्यपत्रपा ॥&lt;br&gt;&#xA;३१०. तं प्रदक्षिणमागम्य भगवन्तं महामुनिम् ।&lt;br&gt;&#xA;३११. अदूराद् भरतस्यैव तस्थौ दीनमनास्तदा ॥&lt;br&gt;&#xA;३१२. ततः पप्रच्छ भरतं भरद्वाजो दृढव्रतः ।&lt;br&gt;&#xA;३१३. विशेषं ज्ञातुमिच्छामि मातृणां तव राघव ॥&lt;br&gt;&#xA;३१४. एवमुक्तस्तु भरतो भरद्वाजेन धार्मिकः ।&lt;br&gt;&#xA;३१५. उवाच प्राञ्जलिर्भूत्वा वाक्यं वचनकोविदः ॥&lt;br&gt;&#xA;३१६. यामिमां भगवन् दीनां शोकानशनकर्शिताम् ।&lt;br&gt;&#xA;३१७. एषा तं पुरुषव्याघ्रं सिंहविक्रान्तगामिनम् ।&lt;br&gt;&#xA;३१८. कौसल्या सुषुवे रामं धातारमदितिर्यथा ॥&lt;br&gt;&#xA;३१९. अस्या वामभुजं श्लिष्टा यैषा तिष्ठति दुर्मनाः ।&lt;br&gt;&#xA;३२०. एतस्यास्तु सुतौ देव्याः कुमारौ देववर्णिनौ ।&lt;br&gt;&#xA;३२१. उभौ लक्ष्मणशत्रुघ्नौ वीरौ सत्यपराक्रमौ ॥&lt;br&gt;&#xA;३२२. यस्याः कृते नरव्याघ्रौ जीवनाशमितो गतौ ।&lt;br&gt;&#xA;३२३. राजपुत्रविहीनश्च स्वर्गं दशरथो गतः ।&lt;br&gt;&#xA;३२४. ममैतां मातरं विद्धि नृशंसां पापनिश्चयाम् ।&lt;br&gt;&#xA;३२५. यतोमूलं हि पश्यामि व्यसनं महदात्मनः ॥&lt;br&gt;&#xA;३२६. इत्युक्त्वा नरशार्दूलो बाष्पगद्गदया गिरा ।&lt;br&gt;&#xA;३२७. स निशश्वास ताम्राक्षो नागः क्रुद्ध इव श्वसन् ॥&lt;br&gt;&#xA;३२८. भरद्वाजो महर्षिस्तं ब्रुवन्तं भरतं तथा ।&lt;br&gt;&#xA;३२९. प्रत्युवाच महाबुद्धिरिदं वचनमर्थवत् ॥&lt;br&gt;&#xA;३३०. न दोषेणावगन्तव्या कैकेयी भरत त्वया ।&lt;br&gt;&#xA;३३१. रामप्रव्राजनं ह्येतत् सुखोदर्कं भविष्यति ॥&lt;br&gt;&#xA;३३२. अभिवाद्य तु संसिद्धः कृत्वा चैनं प्रदक्षिणम् ।&lt;br&gt;&#xA;३३३. आमन्त्र्य भरतः सैन्यं युज्यतामित्यचोदयत् ॥&lt;br&gt;&#xA;३३४. ततो वाजिरथान् युक्त्वा दिव्यान् हेमपरिष्कृतान् ।&lt;br&gt;&#xA;३३५. अध्यारोहत् प्रयाणार्थी बहून् बहुविधो जनः ॥&lt;br&gt;&#xA;३३६. सा प्रयाता महासेना गजवाजिरथाकुला ।&lt;br&gt;&#xA;३३७. दक्षिणां दिशमावृत्य महामेघ इवोत्थितः ॥&lt;br&gt;&#xA;३३८. सागरौघनिभा सेना भरतस्य महात्मनः ।&lt;br&gt;&#xA;३३९. महीं सञ्छादयामास प्रावृषि द्यामिवाम्बुदः ॥&lt;br&gt;&#xA;३४०. स यात्वा दूरमध्वानं सुपरिश्रान्तवाहनः ।&lt;br&gt;&#xA;३४१. उवाच भरतः श्रीमान् वसिष्ठं मन्त्रिणां वरम् ॥&lt;br&gt;&#xA;३४२. व्यक्तं प्राप्ताः स्म तं देशं भरद्वाजो यमब्रवीत् ।&lt;br&gt;&#xA;३४३. अयं गिरिश्चित्रकूट इयं मन्दाकिनी नदी ॥&lt;br&gt;&#xA;३४४. अतिमात्रमयं देशो मनोज्ञः प्रतिभाति मा ।&lt;br&gt;&#xA;३४५. तापसानां निवासोऽयं व्यक्तं स्वर्गपथो यथा ॥&lt;br&gt;&#xA;३४६. साधु सैन्याः प्रतिष्ठन्तां विचिन्वन्तु च कानने ।&lt;br&gt;&#xA;३४७. यथा तौ पुरुषव्याघ्रौ दृश्येते रामलक्ष्मणौ ॥&lt;br&gt;&#xA;३४८. भरतस्य वचः श्रुत्वा पुरुषाः शस्त्रपाणयः ।&lt;br&gt;&#xA;३४९. विविशुस्तद्वनं शूरा धूमं च ददृशुस्ततः ॥&lt;br&gt;&#xA;३५०. ते समालोक्य धूमाग्रमूचुर्भरतमागताः ।&lt;br&gt;&#xA;३५१. नामनुष्ये भवत्यग्निर्व्यक्तमत्रैव राघवौ ॥&lt;br&gt;&#xA;३५२. तच्छ्रुत्वा भरतस्तेषां वचनं साधु सम्मतम् ।&lt;br&gt;&#xA;३५३. सैन्यानुवाच सर्वांस्तानमित्रबलमर्दनः ॥&lt;br&gt;&#xA;३५४. यत्ता भवन्तस्तिष्ठन्तु नेतो गन्तव्यमग्रतः ।&lt;br&gt;&#xA;३५५. अहमेव गमिष्यामि सुमन्त्रो गुरुरेव च ॥&lt;br&gt;&#xA;३५६. एवमुक्तास्ततः सर्वे तत्र तस्थुः समन्ततः ।&lt;br&gt;&#xA;३५७. भरतो यत्र धूमाग्रं तत्र दृष्टिं समादधात् ॥&lt;/p&gt;</description>
    </item>
    <item>
      <title>१० १० रामभरतसमागमः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/10_rAmabharatasamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/10_rAmabharatasamAgamaH/</guid>
      <description>&lt;p&gt;१. दीर्घकालोषितस्तस्मिन् गिरौ गिरिवनप्रियः ।&lt;br&gt;&#xA;२. वैदेह्याः प्रियमाकाङ्क्षन् स्वं च चित्तं विलोभयन् ।&lt;br&gt;&#xA;३. अथ दाशरथिश्चित्रं चित्रकूटमदर्शयत् ॥&lt;br&gt;&#xA;४. न राज्याद् भ्रंशनं भद्रे न सुहृद्भिर्विनाभवः ।&lt;br&gt;&#xA;५. मनो मे बाधते दृष्ट्वा रमणीयमिमं गिरिम् ॥&lt;br&gt;&#xA;६. पश्येममचलं भद्रे नानाद्विजगणायुतम् ।&lt;br&gt;&#xA;७. शिखरैः खमिवोद्बिद्धैः धातुमद्भिर्विभूषितम् ॥&lt;br&gt;&#xA;८. नानामृगगणद्वीपितरक्ष्वृक्षगणैर्वृतः ।&lt;br&gt;&#xA;९. अदुष्टैर्भात्ययं शैलो बहुपक्षिसमायुतः ॥&lt;br&gt;&#xA;१०. आम्रजम्ब्वसनैर्लोध्रैः प्रियालैः पनसैर्धवैः ।&lt;br&gt;&#xA;११. बदर्यामलकैर्नीपैर्वेत्रधन्वनबीजकैः ।&lt;br&gt;&#xA;१२. पुष्पवद्भिः फलोपेतैः छायावद्भिर्मनोरमैः ।&lt;br&gt;&#xA;१३. एवमादिभिराकीर्णः श्रियं पुष्यत्ययं गिरिः ॥&lt;br&gt;&#xA;१४. जलप्रपातैरुद्भेदैर्निष्यन्दैश्च क्वचित्क्वचित् ।&lt;br&gt;&#xA;१५. स्रवद्भिर्भात्ययं शैलः स्रवन् मन्द इव द्विपः ॥&lt;br&gt;&#xA;१६. गुहासमीरणो गन्धान् नानापुष्पभवान् वहन् ।&lt;br&gt;&#xA;१७. घ्राणतर्पणमभ्येत्य कं नरं न प्रहर्षयेत् ॥&lt;br&gt;&#xA;१८. यदीह शरदोऽनेकास्त्वया सार्धमनिन्दिते ।&lt;br&gt;&#xA;१९. लक्ष्मणेन च वत्स्यामि न मां शोकः प्रधक्ष्यति ॥&lt;br&gt;&#xA;२०. अनेन वनवासेन मया प्राप्तं फलद्वयम् ।&lt;br&gt;&#xA;२१. पितुश्चानृणता धर्मे भरतस्य प्रियं तथा ॥&lt;br&gt;&#xA;२२. निशि भान्त्यचलेन्द्रस्य हुताशनशिखा इव ।&lt;br&gt;&#xA;२३. ओषध्यः स्वप्रभालक्ष्म्या भ्राजमानाः सहस्रशः ॥&lt;br&gt;&#xA;२४. अथ शैलाद्विनिष्क्रम्य मैथिलीं कोसलेश्वरः ।&lt;br&gt;&#xA;२५. अदर्शयद् शुभजलां रम्यां मन्दाकिनीं नदीम् ॥&lt;br&gt;&#xA;२६. अब्रवीच्च वरारोहां चारुचन्द्रनिभाननाम् ॥&lt;br&gt;&#xA;२७. विचित्रपुलिनां रम्यां हंससारससेविताम् ।&lt;br&gt;&#xA;२८. कमलैरुपसम्पन्नां पश्य मन्दाकिनीं नदीम् ॥&lt;br&gt;&#xA;२९. क्वचिन्मणिनिकाशोदां क्वचिद्पुलिनशालिनीम् ।&lt;br&gt;&#xA;३०. क्वचिद् सिद्धजनाकीर्णां पश्य मन्दाकिनीं नदीम् ॥&lt;br&gt;&#xA;३१. निर्द्‍धूतान् वायुना पश्य विततान् पुष्पसञ्चयान् ।&lt;br&gt;&#xA;३२. पोप्लूयमानानपरान् पश्य त्वं जलमध्यगान् ॥&lt;br&gt;&#xA;३३. तांश्चातिवल्गुवचसो रथाङ्गाह्वयना द्विजाः ।&lt;br&gt;&#xA;३४. अधिरोहन्ति कल्याणि विकूजन्तः शुभा गिरः ॥&lt;br&gt;&#xA;३५. दर्शनं चित्रकूटस्य मन्दाकिन्याश्च शोभने ।&lt;br&gt;&#xA;३६. अधिकं पुरवासाच्च मन्ये च तव दर्शनात् ॥&lt;br&gt;&#xA;३७. सखीवच्च विगाहस्व सीते मन्दाकिनीं नदीम् ।&lt;br&gt;&#xA;३८. कमलान्यवमज्जन्ती विगाहस्व मया सह ॥&lt;br&gt;&#xA;३९. त्वं पौरजनवद् व्यालानयोध्यामिव पर्वतम् ।&lt;br&gt;&#xA;४०. मन्यस्व वनिते नित्यं सरयूवदिमां नदीम् ॥&lt;br&gt;&#xA;४१. लक्ष्मणश्चापि धर्मात्मा मन्निदेशे व्यवस्थितः ।&lt;br&gt;&#xA;४२. त्वं चानुकूला वैदेहि प्रीतिं जनयथो मम ॥&lt;br&gt;&#xA;४३. नायोध्यायै न राज्याय स्पृहयेऽद्य त्वया सह ॥&lt;br&gt;&#xA;४४. तां तथा दर्शयित्वा तु मैथिलीं गिरिनिम्नगाम् ।&lt;br&gt;&#xA;४५. निषसाद गिरिप्रस्थे सीतां मांसेन छन्दयन् ॥&lt;br&gt;&#xA;४६. इदं मेध्यमिदं साधु निष्टप्तमिदमग्निना ।&lt;br&gt;&#xA;४७. एवमास्ते स धर्मात्मा सीतया सह राघवः ॥&lt;br&gt;&#xA;४८. तथा तत्रासतस्तस्य भरतस्योपयायिनः ।&lt;br&gt;&#xA;४९. सैन्यरेणुश्च शब्दश्च प्रादुरास्तां नभस्स्पृशौ ॥&lt;br&gt;&#xA;५०. एतस्मिन्नन्तरे त्रस्ताः शब्देन महता ततः ।&lt;br&gt;&#xA;५१. अर्दिता यूथपा मत्ताः सयूथा दुद्रुवुर्दिशः ॥&lt;br&gt;&#xA;५२. तांश्च विद्रवतो दृष्ट्वा तं च श्रुत्वा च निस्वनम् ।&lt;br&gt;&#xA;५३. उवाच रामः सौमित्रिं लक्ष्मणं दीप्ततेजसम् ॥&lt;br&gt;&#xA;५४. हन्त लक्ष्मण पश्येह तुमुलः श्रूयते स्वनः ।&lt;br&gt;&#xA;५५. राजा वा राजमात्रो वा मृगयामटते वने ।&lt;br&gt;&#xA;५६. अन्यद्वा श्वापदं किञ्चित् सौमित्रे ज्ञातुमर्हसि ॥&lt;br&gt;&#xA;५७. स लक्ष्मणः सन्त्वरितो सालमारुह्य पुष्पितम् ।&lt;br&gt;&#xA;५८. प्रेक्षमाणो दिशः सर्वाः पूर्वां दिशमवैक्षत ॥&lt;br&gt;&#xA;५९. रथाश्वगजसम्बाधां ददर्श महतीं चमूम् ।&lt;br&gt;&#xA;६०. शशंस सेनां रामाय वचनं चेदमब्रवीत् ॥&lt;br&gt;&#xA;६१. अग्निं संशमयत्वार्यः सीता च भजतां गुहाम् ।&lt;br&gt;&#xA;६२. सज्यं कुरुष्व चापं च शरांश्च कवचं तथा ॥&lt;br&gt;&#xA;६३. सम्पन्नं राज्यमिच्छन्स्तु व्यक्तं प्राप्याभिषेचनम् ।&lt;br&gt;&#xA;६४. आवां हन्तुं समभ्येति कैकेय्या भरतः सुतः ॥&lt;br&gt;&#xA;६५. एष वै सुमहान् श्रीमान् कोविदारध्वजो रथे ॥&lt;br&gt;&#xA;६६. यन्निमित्तं भवान् राज्याच्च्युतो राघव शाश्वतात् ।&lt;br&gt;&#xA;६७. सम्प्राप्तोऽयमरिर्वीर भरतो वध्य एव मे ॥&lt;br&gt;&#xA;६८. पूर्वापकारी भरतस्त्यक्तधर्मश्च राघव ।&lt;br&gt;&#xA;६९. एतस्मिन्निहते कृत्स्नामनुशाधि वसुन्धराम् ॥&lt;br&gt;&#xA;७०. अद्येमं संयतं क्रोधमसत्कारं च मानद ।&lt;br&gt;&#xA;७१. मोक्ष्यामि शत्रुसैन्येषु कक्षेष्विव हुताशनम् ॥&lt;br&gt;&#xA;७२. सुसंरब्धं तु सौमित्रिं लक्ष्मणं क्रोधमूर्च्छितम् ।&lt;br&gt;&#xA;७३. रामस्तु परिसान्त्व्याथ वचनं चेदमब्रवीत् ॥&lt;br&gt;&#xA;७४. किमत्र धनुषा कार्यमसिना वा सचर्मणा ।&lt;br&gt;&#xA;७५. महेष्वासे महाप्राज्ञे भरते स्वयमागते ॥&lt;br&gt;&#xA;७६. भ्रातॄणां सङ्ग्रहार्थं च सुखार्थं चापि लक्ष्मण।&lt;/p&gt;</description>
    </item>
    <item>
      <title>११ ११ रामपादुकापट्टाभिषेकः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/11_rAmapAdukApaTTAbhiShekaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/2_ayodhyAkANDam/11_rAmapAdukApaTTAbhiShekaH/</guid>
      <description>&lt;p&gt;१. वसिष्ठः पुरतः कृत्वा दारान् दशरथस्य च ।&lt;br&gt;&#xA;२. अभिचक्राम तं देशं रामदर्शनतर्षितः ॥&lt;br&gt;&#xA;३. राजपत्न्यश्च गच्छन्त्यो मन्दं मन्दाकिनीं प्रति ।&lt;br&gt;&#xA;४. ददृशुस्तत्र तत्तीर्थं रामलक्ष्मणसेवितम् ॥&lt;br&gt;&#xA;५. पितुरिङ्गुदिपिण्याकं न्यस्तं रामेण वीक्ष्य सा ।&lt;br&gt;&#xA;६. उवाच देवी कौसल्या सर्वा दशरथस्त्रियः ॥&lt;br&gt;&#xA;७. राघवेण पितुर्दत्तं पश्यतैतद्यथाविधि ।&lt;br&gt;&#xA;८. चतुरन्तां महीं भुङ्क्त्वा महेन्द्रसदृशो विभुः ।&lt;br&gt;&#xA;९. कथमिङ्गुदिपिण्याकं स भुङ्‍क्ते वसुधाधिपः ॥&lt;br&gt;&#xA;१०. अतो दुःखतरं लोके न किञ्चित् प्रतिभाति मे ।&lt;br&gt;&#xA;११. यत्र रामः पितुर्दद्यादिङ्गुदीक्षोदमृद्धिमान् ॥&lt;br&gt;&#xA;१२. एवमार्तां सपत्न्यस्ता जग्मुराश्वास्य तां तदा ।&lt;br&gt;&#xA;१३. ददृशुश्चाश्रमे रामं स्वर्गच्युतमिवामरम् ॥&lt;br&gt;&#xA;१४. सर्वभोगैः परित्यक्तं रामं सम्प्रेक्ष्य मातरः ।&lt;br&gt;&#xA;१५. आर्ता मुमुचुरश्रूणि सस्वरं शोककर्शिताः ॥&lt;br&gt;&#xA;१६. तासां रामः समुत्थाय जग्राह चरणान् शुभान् ।&lt;br&gt;&#xA;१७. ताः पाणिभिः सुखस्पर्शैर्मृद्वङ्गुलितलैः शुभैः ।&lt;br&gt;&#xA;१८. प्रममार्जू रजः पृष्ठाद् रामस्यायतलोचनाः ॥&lt;br&gt;&#xA;१९. सौमित्रिरपि ताः सर्वाः मातॄः सम्प्रेक्ष्य दुःखितः ।&lt;br&gt;&#xA;२०. अभ्यवादयतासक्तं शनैः रामादनन्तरम् ॥&lt;br&gt;&#xA;२१. सीतापि चरणांस्तासामुपसङ्गृह्य दुःखिता ।&lt;br&gt;&#xA;२२. श्वश्रूणामश्रुपूर्णाक्षी सा बभूवाग्रतः स्थिता ॥&lt;br&gt;&#xA;२३. तां परिष्वज्य दुःखार्ता माता दुहितरं यथा ।&lt;br&gt;&#xA;२४. वनवासकृशां दीनां कौसल्या वाक्यमब्रवीत् ॥&lt;br&gt;&#xA;२५. विदेहराजस्य सुता स्नुषा दशरथस्य च ।&lt;br&gt;&#xA;२६. रामपत्नी कथं दुःखं सम्प्राप्ता निर्जने वने ॥&lt;br&gt;&#xA;२७. पद्ममातपसन्तप्तं परिक्लिष्टमिवोत्पलम् ।&lt;br&gt;&#xA;२८. काञ्चनं रजसा ध्वस्तं क्लिष्टं चन्द्रमिवाम्बुदैः ॥&lt;br&gt;&#xA;२९. मुखं ते प्रेक्ष्य मां शोको दहत्यग्निरिवाश्रयम् ।&lt;br&gt;&#xA;३०. भृशं मनसि वैदेहि व्यसनारणिसम्भवः ॥&lt;br&gt;&#xA;३१. ब्रुवन्त्यामेवमार्तायां जनन्यां भरताग्रजः ।&lt;br&gt;&#xA;३२. पादावासाद्य जग्राह वसिष्ठस्य च राघवः ॥&lt;br&gt;&#xA;३३. स राघवः सत्यधृतिश्च लक्ष्मणो&lt;br&gt;&#xA;३४. महानुभावो भरतश्च धार्मिकः ।&lt;br&gt;&#xA;३५. वृताः सुहृद्भिश्च विरेजुरध्वरे&lt;br&gt;&#xA;३६. यथा सदस्यैः सहितास्त्रयोऽग्नयः ॥&lt;br&gt;&#xA;३७. तं तु रामः समाज्ञाय भ्रातरं गुरुवत्सलम् ।&lt;br&gt;&#xA;३८. लक्ष्मणेन सह भ्रात्रा प्रष्टुं समुपचक्रमे ॥&lt;br&gt;&#xA;३९. किं निमित्तमिदं देशं कृष्णाजिनजटाधरः ।&lt;br&gt;&#xA;४०. हित्वा राज्यं प्रविष्टस्त्वं तत्सर्वं वक्तुमर्हसि ॥&lt;br&gt;&#xA;४१. इत्युक्तः कैकयीपुत्रः काकुत्स्थेन महात्मना ।&lt;br&gt;&#xA;४२. प्रगृह्य बलवद्भूयः प्राञ्जलिर्वाक्यमब्रवीत् ॥&lt;br&gt;&#xA;४३. एभिश्च सचिवैः सार्धं शिरसा याचितो मया ।&lt;br&gt;&#xA;४४. भ्रातुः शिष्यस्य दासस्य प्रसादं कर्तुमर्हसि ॥&lt;br&gt;&#xA;४५. इमाः प्रकृतयः सर्वा विधवा मातरश्च याः ।&lt;br&gt;&#xA;४६. त्वत्सकाशमनुप्राप्ताः प्रसादं कर्तुमर्हसि ॥&lt;br&gt;&#xA;४७. अभिषिञ्चस्व चाद्यैव राज्येन मघवानिव ।&lt;br&gt;&#xA;४८. भवत्वविधवा भूमिः समग्रा पतिना त्वया ।&lt;br&gt;&#xA;४९. शशिना विमलेनेव शारदी रजनी यथा ॥&lt;br&gt;&#xA;५०. तदिदं शाश्वतं पित्र्यं सर्वं प्रकृतिमण्डलम् ।&lt;br&gt;&#xA;५१. पूजितं पुरुषव्याघ्र नातिक्रमितुमर्हसि ॥&lt;br&gt;&#xA;५२. एवमुक्त्वा महाबाहुः सबाष्पः कैकयीसुतः ।&lt;br&gt;&#xA;५३. रामस्य शिरसा पादौ जग्राह विधिवत् पुनः ॥&lt;br&gt;&#xA;५४. तं मत्तमिव मातङ्गं निःश्वसन्तं पुनः पुनः ।&lt;br&gt;&#xA;५५. भ्रातरं भरतं रामः परिष्वज्येदमब्रवीत् ॥&lt;br&gt;&#xA;५६. कुलीनः सत्वसम्पन्नस्तेजस्वी चरितव्रतः ।&lt;br&gt;&#xA;५७. राज्यहेतोः कथं पापमाचरेत् त्वद्विधो जनः ॥&lt;br&gt;&#xA;५८. कामकारो महाप्राज्ञ गुरूणां सर्वदानघ ।&lt;br&gt;&#xA;५९. उपपन्नेषु दारेषु पुत्रेषु च विधीयते ॥&lt;br&gt;&#xA;६०. वने वा चीरवसनं सौम्य कृष्णाजिनाम्बरम् ।&lt;br&gt;&#xA;६१. राज्ये वापि महाराजो मां वासयितुमीश्वरः ॥&lt;br&gt;&#xA;६२. यावत्पितरि धर्मज्ञे गौरवं लोकसत्कृतम् ।&lt;br&gt;&#xA;६३. तावद्धर्मभृतां श्रेष्ठ जनन्यामपि गौरवम् ॥&lt;br&gt;&#xA;६४. एताभ्यां धर्मशीलाभ्यां वनं गच्छेति राघव ।&lt;br&gt;&#xA;६५. मातापितृभ्यामुक्तोऽहं कथमन्यत् समाचरे ॥&lt;br&gt;&#xA;६६. स च प्रमाणं धर्मात्मा राजा लोकगुरुस्तव ।&lt;br&gt;&#xA;६७. पित्रा दत्तं यथाभागमुपभोक्तुं त्वमर्हसि ॥&lt;br&gt;&#xA;६८. चतुर्दशसमाः सौम्य दण्डकारण्यमाश्रितः ।&lt;br&gt;&#xA;६९. उपभोक्ष्ये त्वहं दत्तं भागं पित्रा महात्मना ॥&lt;br&gt;&#xA;७०. ततः पुरुषसिंहानां वृतानां तैः सुहृद्गणैः ।&lt;br&gt;&#xA;७१. शोचतामेव रजनी दुःखेन व्यत्यवर्तत ॥&lt;br&gt;&#xA;७२. रजन्यां सुप्रभातायां भ्रातरस्ते सुहृद्‍वृताः ।&lt;br&gt;&#xA;७३. मन्दाकिन्यां हुतं जप्यं कृत्वा राममुपागमन् ॥&lt;br&gt;&#xA;७४. तूष्णीं ते समुपासीना न कश्चित् किञ्चिदब्रवीत् ।&lt;br&gt;&#xA;७५. भरतस्तु सुहृन्मध्ये रामं वचनमब्रवीत् ॥&lt;br&gt;&#xA;७६. सान्त्विता मामिका माता दत्तं राज्यमिदं मम ।&lt;br&gt;&#xA;७७. तद्ददामि तवैवाहं भुङ्क्ष्व राज्यमकण्टकम् ॥&lt;br&gt;&#xA;७८. गतिं खर इवाश्वस्य तार्क्षस्येव पतत्रिणः ।&lt;br&gt;&#xA;७९. अनुगन्तुं न शक्तिर्मे गतिं तव महीपते ॥&lt;br&gt;&#xA;८०. सुजीवं नित्यशस्तस्य यः परैरुपजीव्यते ।&lt;br&gt;&#xA;८१. राम तेन तु दुर्जीवं यः परानुपजीवति ॥&lt;br&gt;&#xA;८२. श्रेणयस्त्वां महाराज पश्यन्त्वग्र्याश्च सर्वशः ।&lt;br&gt;&#xA;८३. प्रतपन्तमिवादित्यं राज्ये स्थितमरिन्दमम् ॥&lt;br&gt;&#xA;८४. तस्य साध्वित्यमन्यन्त नागरा विविधा जनाः ।&lt;br&gt;&#xA;८५. भरतस्य वचः श्रुत्वा रामं प्रत्यनुयाचतः ॥&lt;br&gt;&#xA;८६. तमेवं दुःखितं प्रेक्ष्य विलपन्तं यशस्विनम् ।&lt;br&gt;&#xA;८७. रामः कृतात्मा भरतं समाश्वासयदात्मवान् ॥&lt;br&gt;&#xA;८८. नात्मनः कामकारोऽस्ति पुरुषोऽयमनीश्वरः ।&lt;br&gt;&#xA;८९. इतश्चेतरतश्चैनं कृतान्तः परिकर्षति ॥&lt;br&gt;&#xA;९०. सर्वे क्षयान्ता निचयाः पतनान्ताः समुच्छ्रयाः ।&lt;br&gt;&#xA;९१. संयोगा विप्रयोगान्ता मरणान्तं च जीवितम् ॥&lt;br&gt;&#xA;९२. यथागारं दृढस्थूणं जीर्णं भूत्वावसीदति ।&lt;br&gt;&#xA;९३. तथा सीदन्ति नरा जरामृत्युवशं गताः ॥&lt;br&gt;&#xA;९४. अहोरात्राणि गच्छन्ति सर्वेषां प्राणिनामिह ।&lt;br&gt;&#xA;९५. आयूंषि क्षपयन्त्याशु ग्रीष्मे जलमिवांशवः ॥&lt;br&gt;&#xA;९६. नन्दत्युदित आदित्ये नन्दन्त्यस्तमितेऽहनि ।&lt;br&gt;&#xA;९७. आत्मनो नावबुद्ध्यन्ते मनुष्या जीवितक्षयम् ॥&lt;br&gt;&#xA;९८. यथा काष्ठं च काष्ठं च समेयातां महार्णवे ।&lt;br&gt;&#xA;९९. समेत्य च व्यपेयातां कालमासाद्य कञ्चन ।&lt;br&gt;&#xA;१००. एवं भार्याश्च पुत्राश्च ज्ञातयश्च धनानि च ।&lt;br&gt;&#xA;१०१. समेत्य व्यवधावन्ति ध्रुवो ह्येषां विनाभवः ॥&lt;br&gt;&#xA;१०२. इष्ट्वा बहुविधैर्यज्ञैः भोगांश्चावाप्य पुष्कलान् ।&lt;br&gt;&#xA;१०३. उत्तमं चायुरासाद्य स्वर्गतः पृथिवीपतिः ॥&lt;br&gt;&#xA;१०४. स न शोच्यः पिता तातः स्वर्गतः सत्कृतः सताम् ॥&lt;br&gt;&#xA;१०५. स जीर्णं मानुषं देहं परित्यज्य पिता हि नः ।&lt;br&gt;&#xA;१०६. दैवीं ऋद्धिमनुप्राप्तो ब्रह्मलोकविहारिणीम् ॥&lt;br&gt;&#xA;१०७. तं तु नैवं विधः कश्चित् प्राज्ञः शोचितुमर्हति ॥&lt;br&gt;&#xA;१०८. स स्वस्थो भव मा शोचीर्यात्वा चावस तां पुरीम् ।&lt;br&gt;&#xA;१०९. तथा पित्रा नियुक्तोऽसि वशिना वदतां वर ॥&lt;br&gt;&#xA;११०. यत्राहमपि तेनैव नियुक्तः पुण्यकर्मणा ।&lt;br&gt;&#xA;१११. तत्रैवाहं करिष्यामि पितुरार्यस्य शासनम् ॥&lt;br&gt;&#xA;११२. न मया शासनं तस्य त्यक्तुं न्याय्यमरिन्दम ।&lt;br&gt;&#xA;११३. तत् त्वयापि सदा मान्यं स वै बन्धुः स नः पिता ॥&lt;br&gt;&#xA;११४. एवमुक्त्वा तु विरते रामे वचनमर्थवत् ।&lt;br&gt;&#xA;११५. उवाच भरतश्चित्रं धार्मिको धार्मिकं वचः ॥&lt;br&gt;&#xA;११६. को हि स्यादीदृशो लोके यादृशस्त्वमरिन्दम ।&lt;br&gt;&#xA;११७. न त्वां प्रव्यथयेद् दुःखं प्रीतिर्वा न प्रहर्षयेत् ॥&lt;br&gt;&#xA;११८. अमरोपमसत्त्वस्त्वं महात्मा सत्यसङ्गरः ।&lt;br&gt;&#xA;११९. सर्वज्ञः सर्वदर्शी च बुद्धिमान्श्चासि राघव ॥&lt;br&gt;&#xA;१२०. न त्वामेवङ्गुणैर्युक्तं प्रभवाभवकोविदम् ।&lt;br&gt;&#xA;१२१. अविषह्यतमं दुःखमासादयितुमर्हति ॥&lt;br&gt;&#xA;१२२. प्रोषिते मयि यत् पापं मात्रा यत्कारणात् कृतम् ।&lt;br&gt;&#xA;१२३. क्षुद्रया तदनिष्टं मे प्रसीदतु भवान् मम ॥&lt;br&gt;&#xA;१२४. धर्मबन्धेन बद्धोऽस्मि तेनेमां नेह मातरम् ।&lt;br&gt;&#xA;१२५. हन्मि तीव्रेण दण्डेन दण्डार्हां पापकारिणीम् ॥&lt;br&gt;&#xA;१२६. अन्तकाले हि भूतानि मुह्यन्तीति पुरा श्रुतिः ।&lt;br&gt;&#xA;१२७. राज्ञैवं कुर्वता लोके प्रत्यक्षं सा श्रुतिः कृता ॥&lt;br&gt;&#xA;१२८. साध्वर्थमभिसन्धाय क्रोधान्मोहाच्च साहसात् ।&lt;br&gt;&#xA;१२९. तातस्य यदतिक्रान्तं प्रत्याहरतु तद्भवान् ॥&lt;br&gt;&#xA;१३०. कैकेयीं मां च तातं च सुहृदो बान्धवान्श्च नः ।&lt;br&gt;&#xA;१३१. पौरजानपदान् सर्वान्स्त्रातु सर्वमिदं भवान् ॥&lt;br&gt;&#xA;१३२. क्व चारण्यं क्व च क्षात्रं क्व जटाः क्व च पालनम् ।&lt;br&gt;&#xA;१३३. ईदृशं व्याहृतं कर्म न भवान् कर्तुमर्हति ॥&lt;br&gt;&#xA;१३४. एष हि प्रथमो धर्मः क्षत्रियस्याभिषेचनम् ।&lt;br&gt;&#xA;१३५. येन शक्यं महाप्राज्ञ प्रजानां परिपालनम् ॥&lt;br&gt;&#xA;१३६. अथ क्लेशजमेव त्वं धर्मं चरितुमिच्छसि ।&lt;br&gt;&#xA;१३७. धर्मेण चतुरो वर्णान् पालयन् क्लेशमाप्नुहि ॥&lt;br&gt;&#xA;१३८. श्रुतेन बालः स्थानेन जन्मना भवतो ह्यहम् ।&lt;br&gt;&#xA;१३९. स कथं पालयिष्यामि भूमिं भवति तिष्ठति ॥&lt;br&gt;&#xA;१४०. इहैव त्वाभिषिञ्चन्तु सर्वाः प्रकृतयः सह ।&lt;br&gt;&#xA;१४१. ऋत्विजः सवसिष्ठाश्च मन्त्रवन्मन्त्रकोविदाः ॥&lt;br&gt;&#xA;१४२. शिरसा त्वाभियाचेऽहं कुरुष्व करुणां मयि ।&lt;br&gt;&#xA;१४३. बान्धवेषु च सर्वेषु भूतेष्विव महेश्वरः ॥&lt;br&gt;&#xA;१४४. अथैतत् पृष्ठतः कृत्वा वनमेव भवानितः ।&lt;br&gt;&#xA;१४५. गमिष्यति गमिष्यामि भवता सार्धमप्यहम् ॥&lt;br&gt;&#xA;१४६. तथा हि रामो भरतेन ताम्यता&lt;br&gt;&#xA;१४७. प्रसाद्यमानः शिरसा महीपतिः ।&lt;br&gt;&#xA;१४८. न चैव चक्रे गमनाय सत्ववान्&lt;br&gt;&#xA;१४९. मतिं पितुस्तद्वचने व्यवस्थितः ॥&lt;br&gt;&#xA;१५०. तदद्भुतं स्थैर्यमवेक्ष्य राघवे&lt;br&gt;&#xA;१५१. समं जनो हर्षमवाप दुःखितः ।&lt;br&gt;&#xA;१५२. न यात्ययोध्यामिति दुःखितोऽभवत्&lt;br&gt;&#xA;१५३. स्थिरप्रतिज्ञत्वमवेक्ष्य हर्षितः ॥&lt;br&gt;&#xA;१५४. पुनरेवं ब्रुवाणं तं भरतं लक्ष्मणाग्रजः ।&lt;br&gt;&#xA;१५५. प्रत्युवाच ततः श्रीमान् ज्ञातिमध्येऽभिसत्कृतः ॥&lt;br&gt;&#xA;१५६. पुरा भ्रातः पिता नः स मातरं ते समुद्वहन् ।&lt;br&gt;&#xA;१५७. मातामहे समाश्रौषीद्राज्यशुल्कमनुत्तमम् ॥&lt;br&gt;&#xA;१५८. दैवासुरे च सङ्ग्रामे जनन्यै तव पार्थिव ।&lt;br&gt;&#xA;१५९. सम्प्रहृष्टो ददौ राजा वरमाराधितः प्रभुः ॥&lt;br&gt;&#xA;१६०. ततः सा सम्प्रतिश्राव्य तव माता यशस्विनी ।&lt;br&gt;&#xA;१६१. अयाचत नरश्रेष्ठं द्वौ वरौ वरवर्णिनी ॥&lt;br&gt;&#xA;१६२. तव राज्यं नरव्याघ्र मम प्रव्राजनं तथा ।&lt;br&gt;&#xA;१६३. तौ च राजा तदा तस्यै नियुक्तः प्रददौ वरौ ॥&lt;br&gt;&#xA;१६४. तेन पित्राहमप्यत्र नियुक्तः पुरुषर्षभ ।&lt;br&gt;&#xA;१६५. चतुर्दश वने वासं वर्षाणि वरदानिकम् ॥&lt;br&gt;&#xA;१६६. सोऽहं वनमिदं प्राप्तो निर्जनं लक्ष्मणान्वितः ।&lt;br&gt;&#xA;१६७. सीतया चाप्रतिद्वन्द्वः सत्यवादे स्थितः पितुः ॥&lt;br&gt;&#xA;१६८. भवानपि तथेत्येव पितरं सत्यवादिनम् ।&lt;br&gt;&#xA;१६९. कर्तुमर्हति राजेन्द्र क्षिप्रमेवाभिषेचनात् ॥&lt;br&gt;&#xA;१७०. ऋणान्मोचय राजानं मत्कृते भरत प्रभुम् ।&lt;br&gt;&#xA;१७१. पितरं चापि धर्मज्ञं मातरं चाभिनन्दय ॥&lt;br&gt;&#xA;१७२. अयोध्यां गच्छ भरत प्रकृतीरनुरञ्जय ।&lt;br&gt;&#xA;१७३. शत्रुघ्नसहितो वीर सह सर्वैर्द्विजातिभिः ॥&lt;br&gt;&#xA;१७४. प्रवेक्ष्ये दण्डकारण्यमहमप्यविलम्बयन् ।&lt;br&gt;&#xA;१७५. आभ्यां तु सहितो राजन् वैदेह्या लक्ष्मणेन च ॥&lt;br&gt;&#xA;१७६. आश्वासयन्तं भरतं जाबालिर्ब्राह्मणोत्तमः ।&lt;br&gt;&#xA;१७७. उवाच रामं धर्मज्ञं धर्मापेतमिदं वचः ॥&lt;br&gt;&#xA;१७८. साधु राघव माभूत् ते बुद्धिरेवं निरर्थिका ।&lt;br&gt;&#xA;१७९. प्राकृतस्य नरस्येव ह्यार्यबुद्धेर्मनस्विनः ॥&lt;br&gt;&#xA;१८०. कः कस्य पुरुषो बन्धुः किमाप्यं कस्य केनचित् ।&lt;br&gt;&#xA;१८१. यदेको जायते जन्तुरेक एव विनश्यति ॥&lt;br&gt;&#xA;१८२. न ते कश्चिद्दशरथस्त्वं च तस्य न कश्चन ।&lt;br&gt;&#xA;१८३. गतः स नृपतिस्तत्र गन्तव्यं यत्र तेन वै ॥&lt;br&gt;&#xA;१८४. दानसंवनना ह्येते ग्रन्था मेधाविभिः कृताः ।&lt;br&gt;&#xA;१८५. यजस्व देहि दीक्षस्व तपस्तप्यस्व सन्त्यज ॥&lt;br&gt;&#xA;१८६. स नास्ति परमित्येव कुरु बुद्धिं महामते ।&lt;br&gt;&#xA;१८७. प्रत्यक्षं यत्तदातिष्ठ परोक्षं पृष्ठतः कुरु ॥&lt;br&gt;&#xA;१८८. पित्र्यं राज्यं परित्यज्य स नार्हसि नरोत्तम ।&lt;br&gt;&#xA;१८९. आस्थातुं कापथं दुःखं विषमं बहुकण्टकम् ।&lt;br&gt;&#xA;१९०. राज्यं त्वं प्रतिगृह्णीष्व भरतेन प्रसादितः ॥&lt;br&gt;&#xA;१९१. जाबालेस्तु वचः श्रुत्वा रामः सत्यात्मनां वरः ।&lt;br&gt;&#xA;१९२. उवाच परया भक्त्या स्वबुद्ध्या चाविपन्नया ॥&lt;br&gt;&#xA;१९३. भवान् मे प्रियकामार्थं वचनं यदिहोक्तवान् ।&lt;br&gt;&#xA;१९४. अकार्य्यं कार्यसङ्काशमपथ्यं पथ्यसम्मितम् ॥&lt;br&gt;&#xA;१९५. यद्‍वृत्ताः सन्ति राजानः तद्‍वृत्ताः सन्ति हि प्रजाः ।&lt;br&gt;&#xA;१९६. सत्यमेवानृशंसञ्च राजवृत्तं सनातनम् ॥&lt;br&gt;&#xA;१९७. तस्मात् सत्यात्मकं राज्यं सत्ये लोकः प्रतिष्ठितः ॥&lt;br&gt;&#xA;१९८. दत्तमिष्टं हुतं चैव तप्तानि च तपांसि च ।&lt;br&gt;&#xA;१९९. वेदाः सत्यप्रतिष्ठानाः तस्मात् सत्यपरो भवेत् ॥&lt;br&gt;&#xA;२००. सोऽहं पितुर्नियोगं तु किमर्थं नानुपालये ।&lt;br&gt;&#xA;२०१. सत्यप्रतिश्रवः सत्यं सत्येन समयीकृतः ॥&lt;br&gt;&#xA;२०२. नैव लोभान्न मोहाद् वा न ह्यज्ञानात् तमोऽन्वितः ।&lt;br&gt;&#xA;२०३. सेतुं सत्यस्य भेत्स्यामि गुरोः सत्यप्रतिश्रवः ॥&lt;br&gt;&#xA;२०४. कथं ह्यहं प्रतिज्ञाय वनवासमिमं गुरौ ।&lt;br&gt;&#xA;२०५. भरतस्य करिष्यामि वचो हित्वा गुरोर्वचः ॥&lt;br&gt;&#xA;२०६. स्थिरा मया प्रतिज्ञाता प्रतिज्ञा गुरुसन्निधौ ।&lt;br&gt;&#xA;२०७. प्रहृष्यमाणा सा देवी कैकेयी चाभवत्तदा ॥&lt;br&gt;&#xA;२०८. वनवासं वसन्नेवं शुचिर्नियतभोजनः ।&lt;br&gt;&#xA;२०९. मूलैः पुष्पैः फलैः पुण्यैः पितॄन् देवान्श्च तर्पयन् ।&lt;br&gt;&#xA;२१०. सन्तुष्टपञ्चवर्गोऽहं लोकयात्रां प्रवर्तये ॥&lt;br&gt;&#xA;२११. निन्दाम्यहं कर्म पितुः कृतं तद्-&lt;br&gt;&#xA;२१२. यस्त्वामगृह्णाद् विषमस्थबुद्धिम् ।&lt;br&gt;&#xA;२१३. बुद्ध्यानयैवं विधया चरन्तम्&lt;br&gt;&#xA;२१४. सुनास्तिकं धर्मपथादपेतम् ॥&lt;br&gt;&#xA;२१५. धर्मे रताः सत्पुरुषैः समेताः&lt;br&gt;&#xA;२१६. तेजस्विनो दानगुणप्रधानाः ।&lt;br&gt;&#xA;२१७. अहिंसका वीतमलाश्च लोके&lt;br&gt;&#xA;२१८. भवन्ति पूज्या मुनयः प्रधानाः ॥&lt;br&gt;&#xA;२१९. इति ब्रुवन्तं वचनं सरोषम्&lt;br&gt;&#xA;२२०. रामं महात्मानमदीनसत्त्वम् ।&lt;br&gt;&#xA;२२१. उवाच तथ्यं पुनरास्तिकञ्च&lt;br&gt;&#xA;२२२. सत्यं वचः सानुनयं च विप्रः ॥&lt;br&gt;&#xA;२२३. न नास्तिकानां वचनं ब्रवीम्यहम्&lt;br&gt;&#xA;२२४. न चास्तिकोऽहं न च नास्ति किञ्चन ।&lt;br&gt;&#xA;२२५. निवर्तनार्थं तव राम कारणात्&lt;br&gt;&#xA;२२६. प्रसादनार्थं तु मयैतदीरितम् ॥&lt;br&gt;&#xA;२२७. क्रुद्धमाज्ञाय रामं तं वसिष्ठः प्रत्युवाच ह ।&lt;br&gt;&#xA;२२८. जाबालिरपि जानीते लोकस्यास्य गतागतिम् ॥&lt;br&gt;&#xA;२२९. निवर्तयितुकामस्तु त्वामेतद्वाक्यमुक्तवान् ॥&lt;br&gt;&#xA;२३०. इक्ष्वाकूणां हि सर्वेषां राजा भवति पूर्वजः ।&lt;br&gt;&#xA;२३१. पूर्वजे नावरः पुत्रो ज्येष्ठो राज्येऽभिषिच्यते ॥&lt;br&gt;&#xA;२३२. पुरुषस्येह जातस्य भवन्ति गुरवस्त्रयः ।&lt;br&gt;&#xA;२३३. आचार्यश्चैव काकुत्स्थ पिता माता च राघव ॥&lt;br&gt;&#xA;२३४. सोऽहं ते पितुराचार्यस्तव चैव परन्तप ।&lt;br&gt;&#xA;२३५. मम त्वं वचनं कुर्वन् नातिवर्तेः सतां गतिम् ॥&lt;br&gt;&#xA;२३६. इमा हि ते परिषदः श्रेणयश्च द्विजास्तथा ।&lt;br&gt;&#xA;२३७. एषु तात चरन् धर्मं नातिवर्तेः सतां गतिम् ॥&lt;br&gt;&#xA;२३८. वृद्धाया धर्मशीलाया मातुर्नार्हस्यवर्तितुम् ।&lt;br&gt;&#xA;२३९. अस्यास्तु वचनं कुर्वन् नातिवर्तेः सतां गतिम् ॥&lt;br&gt;&#xA;२४०. भरतस्य वचः कुर्वन् याचमानस्य राघव ।&lt;br&gt;&#xA;२४१. आत्मानं नातिवर्तेस्त्वं सत्यधर्मपराक्रम ॥&lt;br&gt;&#xA;२४२. एवं मधुरमुक्तस्तु गुरुणा राघवः स्वयम् ।&lt;br&gt;&#xA;२४३. प्रत्युवाच समासीनं वसिष्ठं पुरुषर्षभः ॥&lt;br&gt;&#xA;२४४. यन्मातापितरौ वृत्तं तनये कुरुतः सदा ।&lt;br&gt;&#xA;२४५. न सुप्रतिकरं तत्तु मात्रा पित्रा च यत्कृतम् ॥&lt;br&gt;&#xA;२४६. यथाशक्तिप्रदानेन स्नापनोच्छादनेन च ।&lt;br&gt;&#xA;२४७. नित्यं च प्रियवादेन तथा संवर्धनेन च ॥&lt;br&gt;&#xA;२४८. स हि राजा जनयिता पिता दशरथो मम ।&lt;br&gt;&#xA;२४९. आज्ञातं यन्मया तस्य न तन्मिथ्या भविष्यति ॥&lt;br&gt;&#xA;२५०. एवमुक्तस्तु रामेण भरतः प्रत्यनन्तरम् ।&lt;br&gt;&#xA;२५१. उवाच परमोदारः सूतं परमदुर्मनाः ॥&lt;br&gt;&#xA;२५२. इह मे स्थण्डिले शीघ्रं कुशानास्तर सारथे ।&lt;br&gt;&#xA;२५३. आर्यं प्रत्युपवेक्ष्यामि यावन्मे न प्रसीदति ॥&lt;br&gt;&#xA;२५४. स तु राममवेक्षन्तं सुमन्त्रं प्रेक्ष्य दुर्मनाः ।&lt;br&gt;&#xA;२५५. कुशोत्तरमुपस्थाप्य भूमावेवास्तरत् स्वयम् ॥&lt;br&gt;&#xA;२५६. तमुवाच महातेजा रामो राजर्षिसत्तमः ।&lt;br&gt;&#xA;२५७. किं मां भरत कुर्वाणं तात प्रत्युपवेक्ष्यसि ॥&lt;br&gt;&#xA;२५८. उत्तिष्ठ नरशार्दूल हित्वैतद्दारुणं व्रतम् ।&lt;br&gt;&#xA;२५९. पुरवर्यामितः क्षिप्रमयोध्यां याहि राघव ॥&lt;br&gt;&#xA;२६०. आसीनस्त्वेव भरतः पौरजानपदं जनम् ।&lt;br&gt;&#xA;२६१. उवाच सर्वतः प्रेक्ष्य किमार्यं नानुशासथ ॥&lt;br&gt;&#xA;२६२. ते तमूचुर्महात्मानं पौरजानपदा जनाः ।&lt;br&gt;&#xA;२६३. काकुत्स्थमभिजानीमः सम्यग्वदति राघवः ॥&lt;br&gt;&#xA;२६४. एषोऽपि हि महाभागः पितुर्वचसि तिष्ठति ।&lt;br&gt;&#xA;२६५. अत एव न शक्ताः स्मो व्यावर्तयितुमञ्जसा ॥&lt;br&gt;&#xA;२६६. तेषामाज्ञाय वचनं रामो वचनमब्रवीत् ।&lt;br&gt;&#xA;२६७. एवं निबोध वचनं सुहृदां धर्मचक्षुषाम् ।&lt;br&gt;&#xA;२६८. उत्तिष्ठ त्वं महाबाहो मां च स्पृश तथोदकम् ॥&lt;br&gt;&#xA;२६९. अथोत्थाय जलं स्पृष्ट्वा भरतो वाक्यमब्रवीत् ।&lt;br&gt;&#xA;२७०. शृण्वन्तु मे परिषदो मन्त्रिणः श्रेणयस्तथा ॥&lt;br&gt;&#xA;२७१. यदि त्ववश्यं वस्तव्यं कर्तव्यं च पितुर्वचः ।&lt;br&gt;&#xA;२७२. अहमेव निवत्स्यामि चतुर्दश समा वने ॥&lt;br&gt;&#xA;२७३. धर्मात्मा तस्य तथ्येन भ्रातुर्वाक्येन विस्मितः ।&lt;br&gt;&#xA;२७४. उवाच रामः सम्प्रेक्ष्य पौरजानपदं जनम् ॥&lt;br&gt;&#xA;२७५. विक्रीतमाहितं क्रीतं यत् पित्रा जीवता मम ।&lt;br&gt;&#xA;२७६. न तल्लोपयितुं शक्यं मया वा भरतेन वा ॥&lt;br&gt;&#xA;२७७. अनेन धर्मशीलेन वनात् प्रत्यागतः पुनः ।&lt;br&gt;&#xA;२७८. भ्रात्रा सह भविष्यामि पृथिव्याः पतिरुत्तमः ॥&lt;br&gt;&#xA;२७९. स्रस्तगात्रस्तु भरतः स वाचा सज्जमानया ।&lt;br&gt;&#xA;२८०. कृताञ्जलिरिदं वाक्यं राघवं पुनरब्रवीत् ॥&lt;br&gt;&#xA;२८१. राजधर्ममनुप्रेक्ष्य कुलधर्मानुसन्ततिम् ।&lt;br&gt;&#xA;२८२. कर्तुमर्हसि काकुत्स्थ मम मातुश्च याचनाम् ॥&lt;br&gt;&#xA;२८३. रक्षितुं सुमहद्राज्यमहमेकस्तु नोत्सहे ।&lt;br&gt;&#xA;२८४. पौरजानपदान्श्चापि रक्तान् रञ्जयितुं तथा ॥&lt;br&gt;&#xA;२८५. ज्ञातयश्च हि योधाश्च मित्राणि सुहृदश्च नः ।&lt;br&gt;&#xA;२८६. त्वामेव प्रतिकाङ्क्षन्ते पर्जन्यमिव कर्षकाः ॥&lt;br&gt;&#xA;२८७. इदं राज्यं महाप्राज्ञ स्थापय प्रतिपद्य हि ।&lt;br&gt;&#xA;२८८. शक्तिमानसि काकुत्स्थ लोकस्य परिपालने ॥&lt;br&gt;&#xA;२८९. इत्युक्त्वा न्यपतद्भ्रातुः पादयोः भरतस्तदा ।&lt;br&gt;&#xA;२९०. भृशं सम्प्रार्थयामास राममेव प्रियंवदः ॥&lt;br&gt;&#xA;२९१. तमङ्के भ्रातरं कृत्वा रामो वचनमब्रवीत् ।&lt;br&gt;&#xA;२९२. श्यामं नलिनपत्राक्षं मत्तहंसस्वरं स्वयम् ॥&lt;br&gt;&#xA;२९३. आगता त्वामियं बुद्धिः स्वजा वैनयिकी च या ।&lt;br&gt;&#xA;२९४. भृशमुत्सहसे तात रक्षितुं पृथिवीमपि ॥&lt;br&gt;&#xA;२९५. अमात्यैश्च सुहृद्भिश्च बुद्धिमद्भिश्च मन्त्रिभिः ।&lt;br&gt;&#xA;२९६. सर्वकार्याणि सम्मन्त्र्य सुमहान्त्यपि कारय ॥&lt;br&gt;&#xA;२९७. लक्ष्मीश्चन्द्राद्व्यपेयाद्वा हिमवान् वा हिमं त्यजेत् ।&lt;br&gt;&#xA;२९८. अतीयाद् सागरो वेलां न प्रतिज्ञामहं पितुः ॥&lt;br&gt;&#xA;२९९. एवं ब्रुवाणं भरतः कौसल्यासुतमब्रवीत् ।&lt;br&gt;&#xA;३००. तेजसादित्यसङ्काशं प्रतिपच्चन्द्रदर्शनम् ॥&lt;br&gt;&#xA;३०१. अधिरोहार्य पादाभ्यां पादुके हेमभूषिते ।&lt;br&gt;&#xA;३०२. एते हि सर्वलोकस्य योगक्षेमं विधास्यतः ॥&lt;br&gt;&#xA;३०३. सोऽधिरुह्य नरव्याघ्रः पादुके चावरुह्य च ।&lt;br&gt;&#xA;३०४. प्रायच्छत् सुमहातेजा भरताय महात्मने ॥&lt;br&gt;&#xA;३०५. स पादुके संप्रणम्य रामं वचनमब्रवीत् ।&lt;br&gt;&#xA;३०६. चतुर्दश हि वर्षाणि जटाचीरधरो ह्यहम् ।&lt;br&gt;&#xA;३०७. फलमूलाशनो वीर भवेयं रघुनन्दन ।&lt;br&gt;&#xA;३०८. तवागमनमाकाङ्क्षन् वसन् वै नगराद् बहिः ॥&lt;br&gt;&#xA;३०९. तव पादुकयोर्न्यस्तराज्यतन्त्रः परन्तप ।&lt;br&gt;&#xA;३१०. चतुर्दशे हि सम्पूर्णे वर्षेऽहनि रघूत्तम ।&lt;br&gt;&#xA;३११. न द्रक्ष्यामि यदि त्वां तु प्रवेक्ष्यामि हुताशनम् ॥&lt;br&gt;&#xA;३१२. तथेति च प्रतिज्ञाय तं परिष्वज्य सादरम् ।&lt;br&gt;&#xA;३१३. शत्रुघ्नं च परिष्वज्य भरतं चेदमब्रवीत् ॥&lt;br&gt;&#xA;३१४. मातरं रक्ष कैकेयीं मा रोषं कुरु तां प्रति ।&lt;br&gt;&#xA;३१५. मया च सीतया चैव शप्तोऽसि रघुसत्तम ॥&lt;br&gt;&#xA;३१६. अथानुपूर्व्यात् प्रतिनन्द्य तं जनम्&lt;br&gt;&#xA;३१७. गुरून्श्च मन्त्रिप्रकृतीस्तथानुजौ ।&lt;br&gt;&#xA;३१८. व्यसर्जयद् राघववंशवर्धनः&lt;br&gt;&#xA;३१९. स्थिरः स्वधर्मे हिमवानिवाचलः ॥&lt;br&gt;&#xA;३२०. ततः शिरसि कृत्वा तु पादुके भरतस्तदा ।&lt;br&gt;&#xA;३२१. आरुरोह रथं हृष्टः शत्रुघ्नेन समन्वितः ॥&lt;br&gt;&#xA;३२२. यानैश्च शकटैश्चैव हयैर्नागैश्च सा चमूः ।&lt;br&gt;&#xA;३२३. पुनर्निवृत्ता विस्तीर्णा भरतस्यानुयायिनी ॥&lt;br&gt;&#xA;३२४. स्निग्धगम्भीरघोषेण स्यन्दनेनोपयान् प्रभुः ।&lt;br&gt;&#xA;३२५. अयोध्यां भरतः क्षिप्रं प्रविवेश महायशाः ।&lt;br&gt;&#xA;३२६. अल्पोष्णक्षुब्धसलिलां घर्मोत्तप्तविहङ्गमाम् ।&lt;br&gt;&#xA;३२७. लीनमीनझषग्राहां कृशां गिरिनदीमिव ।&lt;br&gt;&#xA;३२८. सफेना सस्वना भूत्वा सागरस्य समुत्थिताम् ।&lt;br&gt;&#xA;३२९. प्रशान्तमारुतोद्‍घातां जलोर्मिमिव निस्वनाम् ।&lt;br&gt;&#xA;३३०. गोष्ठमध्ये स्थितामार्तामचरन्तीं तृणं नवम् ।&lt;br&gt;&#xA;३३१. गोवृषेण परित्यक्तां गवां पत्तिमिवोत्सुकाम् ।&lt;br&gt;&#xA;३३२. पुष्पनद्धां वसन्तान्ते मत्तभ्रमरनादिताम् ।&lt;br&gt;&#xA;३३३. द्रुतदावाग्निविप्लुष्टां क्लान्तां वनलतामिव ।&lt;br&gt;&#xA;३३४. सम्मूढनिगमां स्तब्धां संक्षिप्तविपणापणाम् ।&lt;br&gt;&#xA;३३५. प्रच्छन्नशशिनक्षत्रां द्यामिवाम्बुधरैर्वृताम् ।&lt;br&gt;&#xA;३३६. पुरुषस्याप्रहृष्टस्य प्रतिषिद्धानुलेपनाम् ।&lt;br&gt;&#xA;३३७. सन्तप्तामिव शोकेन गात्रयष्टिमभूषणाम् ॥&lt;br&gt;&#xA;३३८. भरतस्तु रथस्थः सन् श्रीमान् दशरथात्मजः ।&lt;br&gt;&#xA;३३९. वाहयन्तं रथश्रेष्ठं सारथिं वाक्यमब्रवीत् ॥&lt;br&gt;&#xA;३४०. सह नूनं मम भ्रात्रा पुरस्यास्य द्युतिर्गता ।&lt;br&gt;&#xA;३४१. न हि राजत्ययोध्येयं सासारेवार्जुनी क्षपा ॥&lt;br&gt;&#xA;३४२. कदा नु खलु मे भ्राता महोत्सव इवागतः ।&lt;br&gt;&#xA;३४३. जनयिष्यत्ययोध्यायां हर्षं ग्रीष्म इवाम्बुदः ॥&lt;br&gt;&#xA;३४४. तरुणैश्चारुवेषैश्च नरैरुन्नतगामिभिः ।&lt;br&gt;&#xA;३४५. सम्पतद्भिरयोध्यायां नाभिभान्ति महापथाः ॥&lt;br&gt;&#xA;३४६. एवं बहुविधं जल्पन् विवेश वसतिं पितुः ।&lt;br&gt;&#xA;३४७. तेन हीनां नरेन्द्रेण सिंहहीनां गुहामिव ॥&lt;br&gt;&#xA;३४८. ततो निक्षिप्य मातॄः स अयोध्यायां दृढव्रतः ।&lt;br&gt;&#xA;३४९. भरतः शोकसन्तप्तो गुरूनिदमथाब्रवीत् ॥&lt;br&gt;&#xA;३५०. नन्दिग्रामं गमिष्यामि सर्वानामन्त्रयेऽद्य वः ।&lt;br&gt;&#xA;३५१. तत्र दुःखमिदं सर्वं सहिष्ये राघवं विना ॥&lt;br&gt;&#xA;३५२. रामं प्रतीक्षे राज्याय स हि राजा महायशाः ॥&lt;br&gt;&#xA;३५३. एतच्छ्रुत्वा शुभं वाक्यं भरतस्य महात्मनः ।&lt;br&gt;&#xA;३५४. अब्रुवन् मन्त्रिणः सर्वे वसिष्ठश्च पुरोहितः ॥&lt;br&gt;&#xA;३५५. सुभृशं श्लाघनीयं च यदुक्तं भरत त्वया ।&lt;br&gt;&#xA;३५६. वचनं भ्रातृवात्सल्यादनुरूपं तवैव तत् ॥&lt;br&gt;&#xA;३५७. नित्यं ते बन्धुलुब्धस्य तिष्ठतो भ्रातृसौहृदे ।&lt;br&gt;&#xA;३५८. आर्यमार्गं प्रपन्नस्य नानुमन्येत कः पुमान् ॥&lt;br&gt;&#xA;३५९. मन्त्रिणां वचनं श्रुत्वा यथाभिलषितं प्रियम् ।&lt;br&gt;&#xA;३६०. प्रहृष्टवदनः सर्वाः मातॄः समभिवाद्य सः ।&lt;br&gt;&#xA;३६१. नन्दिग्रामं ययौ तूर्णं शिरस्याधाय पादुके ॥&lt;br&gt;&#xA;३६२. रामागमनमाकाङ्क्षन् भरतो भ्रातृवत्सलः ।&lt;br&gt;&#xA;३६३. भ्रातुर्वचनकारी च प्रतिज्ञापारगस्तथा ।&lt;br&gt;&#xA;३६४. पादुकेत्वभिषिच्याथ नन्दिग्रामेऽवसत्तदा ॥&lt;br&gt;&#xA;३६५. तदधीनस्तदा राज्यं कारयामास सर्वदा ॥&lt;br&gt;&#xA;३६६. तदा हि यत्कार्यमुपैति किञ्चि-&lt;br&gt;&#xA;३६७. दुपायनं चोपहृतं महार्हम् ॥&lt;br&gt;&#xA;३६८. स पादुकाभ्यां प्रथमं निवेद्य&lt;br&gt;&#xA;३६९. चकार पश्चाद् भरतो यथावत् ॥&lt;br&gt;&#xA;३७०. प्रतिप्रयाते भरते वसन् रामस्तपोवने ।&lt;br&gt;&#xA;३७१. न तत्रारोचयद् वासं कारणैर्बहुभिस्तदा ॥&lt;br&gt;&#xA;३७२. इह मे भरतो दृष्टो मातरश्च सनागराः ।&lt;br&gt;&#xA;३७३. सा च मे स्मृतिरन्वेति तान्नित्यमनुशोचतः ॥&lt;br&gt;&#xA;३७४. स्कन्धावारनिवेशेन तेन तस्य महात्मनः ।&lt;br&gt;&#xA;३७५. हयहस्तिकरीषैश्च उपमर्दः कृतो भृशम् ॥&lt;br&gt;&#xA;३७६. तस्मादन्यत्र गच्छाम इति सञ्चिन्त्य राघवः ।&lt;br&gt;&#xA;३७७. प्रातिष्ठत स वैदेह्या लक्ष्मणेन च सङ्गतः ॥&lt;br&gt;&#xA;३७८. सोऽत्रेराश्रममासाद्य तं ववन्दे महायशाः ।&lt;br&gt;&#xA;३७९. तं चापि भगवानत्रिः पुत्रवद् प्रत्यपद्यत ॥&lt;br&gt;&#xA;३८०. स्वयमातिथ्यमादिश्य सर्वमस्य सुसत्कृतम् ।&lt;br&gt;&#xA;३८१. सौमित्रिं च महाभागां सीतां च समसान्त्वयत् ॥&lt;br&gt;&#xA;३८२. अनसूयां महाभागां पत्नीमामन्त्र्य सत्कृताम् ।&lt;br&gt;&#xA;३८३. रामाय चाचचक्षे तां तापसीं ब्रह्मचारिणीम् ॥&lt;br&gt;&#xA;३८४. दशवर्षाण्यनावृष्ट्या दग्धे लोके निरन्तरम् ।&lt;br&gt;&#xA;३८५. यया मूलफले सृष्टे जाह्नवी च प्रवर्तिता ॥&lt;br&gt;&#xA;३८६. देवकार्यनिमित्तं च यया सन्त्वरमाणया ।&lt;br&gt;&#xA;३८७. दशरात्रं कृता रात्रिः सेयं मातेव तेऽनघ ॥&lt;br&gt;&#xA;३८८. तामिमां सर्वभूतानां नमस्कार्यां यशस्विनीम् ।&lt;br&gt;&#xA;३८९. अभिगच्छतु वैदेही वृद्धामक्रोधनां सदा ।&lt;br&gt;&#xA;३९०. अनसूयेति या लोके कर्मभिः ख्यातिमागता ॥&lt;br&gt;&#xA;३९१. एवं ब्रुवाणं तमृषिं तथेत्युक्त्वा स राघवः ।&lt;br&gt;&#xA;३९२. सीतामुवाच धर्मज्ञामिदं वचनमुत्तमम् ॥&lt;br&gt;&#xA;३९३. राजपुत्रि श्रुतं त्वेतन्मुनेरस्य समीरितम् ।&lt;br&gt;&#xA;३९४. श्रेयोऽर्थमात्मनः शीघ्रं अभिगच्छ तपस्विनीम् ॥&lt;br&gt;&#xA;३९५. शिथिलां वलितां वृद्धां जरापाण्डरमूर्धजाम् ।&lt;br&gt;&#xA;३९६. सततं वेपमानाङ्गीं प्रवाते कदली यथा ।&lt;br&gt;&#xA;३९७. तां तु सीता महाभागामनसूयां पतिव्रताम् ।&lt;br&gt;&#xA;३९८. अभ्यवादयदव्यग्रा स्वनाम समुदाहरत् ॥&lt;br&gt;&#xA;३९९. अभिवाद्य च वैदेही तापसीं तामनिन्दिताम् ।&lt;br&gt;&#xA;४००. बद्धाञ्जलिपुटा हृष्टा पर्यपृच्छदनामयम् ॥&lt;br&gt;&#xA;४०१. ततः सीतां महाभागां दृष्ट्वा तां धर्मचारिणीम् ।&lt;br&gt;&#xA;४०२. सान्त्वयन्त्यब्रवीद् हृष्टा दिष्ट्या धर्ममवेक्षसे ॥&lt;br&gt;&#xA;४०३. त्यक्त्वा ज्ञातिजनं सीते मानमृद्धिं च भामिनि ।&lt;br&gt;&#xA;४०४. अवरुद्धं वने रामं दिष्ट्या त्वमनुगच्छसि ॥&lt;br&gt;&#xA;४०५. नगरस्थो वनस्थो वा पापो वा यदि वा शुभः ।&lt;br&gt;&#xA;४०६. यासां स्त्रीणां प्रियो भर्ता तासां लोका महोदयाः ॥&lt;br&gt;&#xA;४०७. सा त्वेवमुक्ता वैदेही त्वनसूयानसूयया ।&lt;br&gt;&#xA;४०८. प्रतिपूज्य वचो मन्दं प्रवक्तुमुपचक्रमे ॥&lt;br&gt;&#xA;४०९. नैतदाश्चर्यमार्याया यन्मां त्वमनुभाषसे ।&lt;br&gt;&#xA;४१०. विदितं तु ममाप्येतद् यथा नार्याः पतिर्गुरुः ॥&lt;br&gt;&#xA;४११. यद्यप्येष भवेद् भर्ता ममार्ये वृत्तवर्जितः ।&lt;br&gt;&#xA;४१२. अद्वैधमुपचर्तव्यस्तथाप्येष मया भवेत् ॥&lt;br&gt;&#xA;४१३. किं पुनर्यो गुणश्लाघ्यः सानुक्रोशो जितेन्द्रियः ।&lt;br&gt;&#xA;४१४. स्थिरानुरागो धर्मात्मा मातृवत् पितृवत् प्रियः ॥&lt;br&gt;&#xA;४१५. आगच्छन्त्याश्च विजनं वनमेवं भयावहम् ।&lt;br&gt;&#xA;४१६. समाहितं मे श्वश्र्वा च हृदये तद्‍धृतं महत् ॥&lt;br&gt;&#xA;४१७. पाणिप्रदानकाले च यत्पुरा त्वग्निसन्निधौ ।&lt;br&gt;&#xA;४१८. अनुशिष्टा जनन्यास्मि वाक्यं तदपि मे धृतम् ॥&lt;br&gt;&#xA;४१९. नवीकृतं च तत्सर्वं वाक्यैस्ते धर्मचारिणि ।&lt;br&gt;&#xA;४२०. पतिशुश्रूषणान्नार्याः तपो नान्यद् विधीयते ॥&lt;br&gt;&#xA;४२१. ततोऽनसूया संहृष्टा श्रुत्वोक्तं सीतया वचः ।&lt;br&gt;&#xA;४२२. शिरस्याघ्राय चोवाच मैथिलीं हर्षयन्त्युत ॥&lt;br&gt;&#xA;४२३. नियमैर्विविधैराप्तं तपो हि महदस्ति मे ।&lt;br&gt;&#xA;४२४. तत्संश्रित्य बलं सीते छन्दये त्वां शुचिस्मिते ॥&lt;br&gt;&#xA;४२५. उपपन्नं मनोज्ञं च वचनं तव मैथिलि ।&lt;br&gt;&#xA;४२६. प्रीता चास्म्युचितं किन्ते करवाणि ब्रवीहि मे ॥&lt;br&gt;&#xA;४२७. तस्यास्तद्वचनं श्रुत्वा विस्मिता मन्दविस्मया ।&lt;br&gt;&#xA;४२८. कृतमित्यब्रवीत् सीता तपोबलसमन्विताम् ॥&lt;br&gt;&#xA;४२९. सा त्वेवमुक्ता धर्मज्ञा तया प्रीततराभवत् ।&lt;br&gt;&#xA;४३०. सफलं च प्रहर्षं ते हन्त सीते करोम्यहम् ॥&lt;br&gt;&#xA;४३१. इदं दिव्यं वरं माल्यं वस्त्रमाभरणानि च ।&lt;br&gt;&#xA;४३२. अङ्गरागं च वैदेहि महार्हं चानुलेपनम् ॥&lt;br&gt;&#xA;४३३. सा वस्त्रमङ्गरागं च भूषणानि स्रजस्तथा ।&lt;br&gt;&#xA;४३४. मैथिली प्रतिजग्राह प्रीतिदानमनुत्तमम् ॥&lt;br&gt;&#xA;४३५. तथा सीतामुपासीनामनसूया दृढव्रता ।&lt;br&gt;&#xA;४३६. वचनं प्रष्टुमारेभे काञ्चित् प्रियकथामनु ॥&lt;br&gt;&#xA;४३७. स्वयंवरे किल प्राप्ता त्वमनेन यशस्विना ।&lt;br&gt;&#xA;४३८. राघवेणेति मे सीते कथा श्रुतिमुपागता ॥&lt;br&gt;&#xA;४३९. तां कथां श्रोतुमिच्छामि विस्तरेण च मैथिलि ।&lt;br&gt;&#xA;४४०. यथानुभूतं कार्त्स्न्येन तन्मे त्वं वक्तुमर्हसि ॥&lt;br&gt;&#xA;४४१. एवमुक्ता तु सा सीता तां ततो धर्मचारिणीम् ।&lt;br&gt;&#xA;४४२. श्रूयतामिति चोक्त्वा वै कथयामास तां कथाम् ॥&lt;br&gt;&#xA;४४३. अनसूया तु धर्मज्ञा श्रुत्वा तां महतीं कथाम् ।&lt;br&gt;&#xA;४४४. पर्यष्वजत बाहुभ्यां शिरस्याघ्राय मैथिलीम् ॥&lt;br&gt;&#xA;४४५. यथा स्वयंवरं वृत्तं तत्सर्वं हि श्रुतं मया ।&lt;br&gt;&#xA;४४६. रमेऽहं कथया ते तु दृढं मधुरभाषिणि ॥&lt;br&gt;&#xA;४४७. रविरस्तं गतः श्रीमानुपोह्य रजनीं शिवाम् ।&lt;br&gt;&#xA;४४८. दिवसं प्रतिकीर्णानामाहारार्थं पतत्रिणाम् ।&lt;br&gt;&#xA;४४९. सन्ध्याकाले निलीनानां निद्रार्थं श्रूयते ध्वनिः ॥&lt;br&gt;&#xA;४५०. एते चाप्यभिषेकार्द्रा मुनयः कलशोद्यताः ।&lt;br&gt;&#xA;४५१. सहिता उपवर्तन्ते सलिलाप्लुतवल्कलाः ॥&lt;br&gt;&#xA;४५२. ऋषीणामग्निहोत्रेषु हुतेषु विधिपूर्वकम् ।&lt;br&gt;&#xA;४५३. कपोताङ्गारुणो धूमो दृश्यते पवनोद्धतः ॥&lt;br&gt;&#xA;४५४. सम्प्रवृद्धा निशा सीते नक्षत्रसमलङ्कृता ।&lt;br&gt;&#xA;४५५. ज्योत्स्नाप्रावरणश्चन्द्रो दृश्यतेऽभ्युदितेऽम्बरे ॥&lt;br&gt;&#xA;४५६. गम्यतामनुजानामि रामस्यानुचरी भव ।&lt;br&gt;&#xA;४५७. अलङ्कुरु च तावत्त्वं प्रत्यक्षं मम मैथिलि ।&lt;br&gt;&#xA;४५८. प्रीतिं जनय मे वत्से दिव्यालङ्कारशोभिता ॥&lt;br&gt;&#xA;४५९. सा तथा समलङ्कृत्य सीता सुरसुतोपमा ।&lt;br&gt;&#xA;४६०. प्रणम्य शिरसा तस्यै रामं त्वभिमुखी ययौ ॥&lt;br&gt;&#xA;४६१. तथा तु भूषितां सीतां ददर्श वदतां वरः ।&lt;br&gt;&#xA;४६२. राघवः प्रीतिदानेन तपस्विन्या जहर्ष च ॥&lt;br&gt;&#xA;४६३. ततस्तां शर्वरीं प्रीतः पुण्यां शशिनिभाननः ।&lt;br&gt;&#xA;४६४. अर्चितः तापसैः सिद्धैरुवास रघुनन्दनः ॥&lt;br&gt;&#xA;४६५. तस्यां रात्र्यां व्यतीतायामभिषिच्य हुताग्निकान् ।&lt;br&gt;&#xA;४६६. आपृच्छेतां नरव्याघ्रौ तापसान् वनगोचरान् ॥&lt;br&gt;&#xA;४६७. तावूचुस्ते वनचरास्तापसा धर्मचारिणः ।&lt;br&gt;&#xA;४६८. एष पन्था महर्षीणां फलान्याहरतां वने ।&lt;br&gt;&#xA;४६९. अनेन तु वनं दुर्गं गन्तुं राघव ते क्षमम् ॥&lt;br&gt;&#xA;४७०. इतीव तैः प्राञ्जलिभिस्तपस्विभिः&lt;br&gt;&#xA;४७१. द्विजैः कृतः स्वस्त्ययनः परन्तपः ।&lt;br&gt;&#xA;४७२. वनं स भार्यः प्रविवेश राघवः&lt;br&gt;&#xA;४७३. सलक्ष्मणः सूर्यमिवाभ्रमण्डलम् ॥&lt;/p&gt;</description>
    </item>
  </channel>
</rss>
