<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ ५ सुन्दरकाण्डम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/</link>
    <description>Recent content in &#43;०५ ५ सुन्दरकाण्डम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/index.xml" rel="self" type="application/rss+xml" />
    <item>
      <title>०१ ०१ समुद्रोल्लङ्घनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/01_samudrollanghanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/01_samudrollanghanam/</guid>
      <description>&lt;p&gt;१. ततो रावणनीतायाः सीतायाः शत्रुकर्षणः ।&lt;br&gt;&#xA;२. इयेष पदमन्वेष्टुं चारणाचरिते पथि ॥&lt;br&gt;&#xA;३. दुष्करं निष्प्रतिद्वन्द्वं चिकीर्षन् कर्म वानरः ।&lt;br&gt;&#xA;४. समुदग्रशिरोग्रीवो गवां पतिरिवाबभौ ॥&lt;br&gt;&#xA;५. अथ वैडूर्यवर्णेषु शाद्वलेषु महाबलः ।&lt;br&gt;&#xA;६. धीरः सलिलकल्पेषु विचचार यथासुखम् ॥&lt;br&gt;&#xA;७. द्विजान् वित्रासयन् धीमानुरसा पादपान् हरन् ।&lt;br&gt;&#xA;८. मृगान्श्च सुबहून् निघ्नन् प्रवृद्ध इव केसरी ॥&lt;br&gt;&#xA;९. स तस्य गिरिवर्यस्य तले नागवरायुते ।&lt;br&gt;&#xA;१०. तिष्ठन् कपिवरस्तत्र ह्रदे नाग इवाबभौ ॥&lt;br&gt;&#xA;११. स सूर्याय महेन्द्राय पवनाय स्वयम्भुवे ।&lt;br&gt;&#xA;१२. भूतेभ्यश्चाञ्जलिं कृत्वा चकार गमने मतिम् ॥&lt;br&gt;&#xA;१३. प्लवगप्रवरैर्दृष्टः प्लवने कृतनिश्चयः ।&lt;br&gt;&#xA;१४. ववृधे रामवृद्ध्यर्थं समुद्र इव पर्वसु ॥&lt;br&gt;&#xA;१५. निष्प्रमाणशरीरः सन् लिलङ्घयिषुरर्णवम् ।&lt;br&gt;&#xA;१६. बाहुभ्यां पीडयामास चरणाभ्यां च पर्वतम् ॥&lt;br&gt;&#xA;१७. स चचालाचलश्चाशु मुहूर्तं कपिपीडितः ।&lt;br&gt;&#xA;१८. तरूणां पुष्पिताग्राणां सर्वं पुष्पमशातयत् ॥&lt;br&gt;&#xA;१९. तेन चोत्तमवीर्येण पीड्यमानः स पर्वतः ।&lt;br&gt;&#xA;२०. सलिलं संप्रसुस्राव मदं मत्त इव द्विपः ॥&lt;br&gt;&#xA;२१. रीतीर्निर्वर्तयामास काञ्चनाञ्जनराजतीः ॥&lt;br&gt;&#xA;२२. गिरिणा पीड्यमानेन पीड्यमानानि सर्वतः ।&lt;br&gt;&#xA;२३. गुहाविष्टानि भूतानि विनेदुर्विकृतैः स्वरैः ॥&lt;br&gt;&#xA;२४. स महान् सत्त्वसन्नादः शैलपीडानिमित्तजः ।&lt;br&gt;&#xA;२५. पृथिवीं पूरयामास दिशश्चोपवनानि च ॥&lt;br&gt;&#xA;२६. शिरोभिर्पृथुभिर्नागा व्यक्तस्वस्तिकलक्षणैः ।&lt;br&gt;&#xA;२७. वमन्तः पावकं घोरं ददम्शुर्दशनैः शिलाः ॥&lt;br&gt;&#xA;२८. तास्तदा सविषैर्दष्टाः कुपितैस्तैः महाशिलाः ।&lt;br&gt;&#xA;२९. जज्वलुः पावकोद्दीप्ता बिभिदुश्च सहस्रधा ॥&lt;br&gt;&#xA;३०. यानि त्वौषधजालानि तस्मिन् जातानि पर्वते ।&lt;br&gt;&#xA;३१. विषघ्नान्यपि नागानां न शेकुः शमितुं विषम् ॥&lt;br&gt;&#xA;३२. भिद्यतेऽयं गिरिर्धूर्तैः इति मत्वा तपस्विनः ।&lt;br&gt;&#xA;३३. त्रस्ता विद्याधरास्तस्मात् उत्पेतुः स्त्रीगणैः सह ॥&lt;br&gt;&#xA;३४. हारनूपुरकेयूरपारिहार्यधराः स्त्रियः ।&lt;br&gt;&#xA;३५. विस्मिताः सस्मिताः तस्थुः आकाशे रमणैः सह ॥&lt;br&gt;&#xA;३६. शुश्रुवुश्च तदा शब्दं ऋषीणां भावितात्मनाम् ।&lt;br&gt;&#xA;३७. एष पर्वतसङ्काशो हनूमान् मारुतात्मजः ।&lt;br&gt;&#xA;३८. रामार्थं वानरार्थं च चिकीर्षन् कर्म दुष्करम् ।&lt;br&gt;&#xA;३९. समुद्रस्य परं पारं दुष्प्रापं प्राप्तुमिच्छति ॥&lt;br&gt;&#xA;४०. दुधुवे च स रोमाणि चकम्पे चानलोपमः ।&lt;br&gt;&#xA;४१. ननाद च महानादं सुमहानिव तोयदः ॥&lt;br&gt;&#xA;४२. आनुपूर्व्या च वृत्तं तल्लाङ्गूलं रोमभिश्चितम् ।&lt;br&gt;&#xA;४३. उत्पतिष्यन् विचिक्षेप पक्षिराज इवोरगम् ॥&lt;br&gt;&#xA;४४. तस्य लाङ्गूलमाविद्धमतिवेगस्य पृष्ठतः ।&lt;br&gt;&#xA;४५. ददृशे गरुडेनेव ह्रियमाणो इवोरगः ॥&lt;br&gt;&#xA;४६. बाहू संस्तम्भयामास महापरिघसन्निभौ ।&lt;br&gt;&#xA;४७. ससाद च कपिः कट्यां चरणौ सञ्चुकोच च ॥&lt;br&gt;&#xA;४८. संहृत्य च भुजौ श्रीमान् तथैव च शिरोधराम् ।&lt;br&gt;&#xA;४९. तेजः सत्त्वं तथा वीर्यमाविवेश स वीर्यवान् ॥&lt;br&gt;&#xA;५०. मार्गमालोकयन् दूरात् ऊर्ध्वप्रणिहितेक्षणः ।&lt;br&gt;&#xA;५१. रुरोध हृदये प्राणान् आकाशमवलोकयन् ॥&lt;br&gt;&#xA;५२. पद्भ्यां द्र्ढमवस्थानं कृत्वा कर्णौ निकुच्य च ।&lt;br&gt;&#xA;५३. वानरान् वानरश्रेष्ठः इदं वचनमब्रवीत् ॥&lt;br&gt;&#xA;५४. यथा राघवनिर्मुक्तः शरः श्वसनविक्रमः ।&lt;br&gt;&#xA;५५. गच्छेत् तद्वत् गमिष्यामि लङ्कां रावणपालिताम् ॥&lt;br&gt;&#xA;५६. न हि द्रक्ष्यामि यदि तां लङ्कायां जनकात्मजाम् ।&lt;br&gt;&#xA;५७. अनेनैव हि वेगेन गमिष्यामि सुरालयम् ॥&lt;br&gt;&#xA;५८. यदि वा त्रिदिवे सीतां न द्रक्ष्यामि कृतश्रमः ।&lt;br&gt;&#xA;५९. बद्ध्वा राक्षसराजानमानयिष्यामि रावणम् ॥&lt;br&gt;&#xA;६०. सर्वथा कृतकार्योऽहं एष्यामि सहसीतया ।&lt;br&gt;&#xA;६१. एवमुक्त्वा तु हनुमान् वानरान् वानरोत्तमः ।&lt;br&gt;&#xA;६२. उत्पपाताथ वेगेन वेगवान् अविचारयन् ॥&lt;br&gt;&#xA;६३. स मत्तकोयष्टिभकान् पादपान् पुष्पशालिनः ।&lt;br&gt;&#xA;६४. उद्वहन्नूरुवेगेन जगाम विमलेऽम्बरे ॥&lt;br&gt;&#xA;६५. ऊरुवेगोत्थिता वृक्षा मुहूर्तं कपिमन्वयुः ।&lt;br&gt;&#xA;६६. प्रस्थितं दीर्घमध्वानं स्वबन्धुमिव बान्धवाः ॥&lt;br&gt;&#xA;६७. स नानाकुसुमैः कीर्णः कपिः साङ्कुरकोरकैः ।&lt;br&gt;&#xA;६८. शुशुभे मेघसङ्काशः खद्योतैरिव पर्वतः ॥&lt;br&gt;&#xA;६९. तस्य वेगसमुद्‍धूतैः पुष्पैस्तोयमदृश्यत ।&lt;br&gt;&#xA;७०. ताराभिरिव रामाभिः उदिताभिरिवाम्बरम् ॥&lt;br&gt;&#xA;७१. तस्याम्बरगतौ बाहू ददृशाते प्रसारितौ ।&lt;br&gt;&#xA;७२. पर्वताग्रात् विनिष्क्रान्तौ पञ्चास्याविव पन्नगौ ॥&lt;br&gt;&#xA;७३. पिबन्निव बभौ चापि सोर्मिजालं महार्णवम् ।&lt;br&gt;&#xA;७४. पिपासुरिव चाकाशं ददृशे स महाकपिः ॥&lt;br&gt;&#xA;७५. तस्य विद्युत्प्रभाकारे वायुमार्गानुसारिणः ।&lt;br&gt;&#xA;७६. नयने विप्रकाशेते पर्वतस्थाविवानलौ ॥&lt;br&gt;&#xA;७७. मुखं नासिकया तस्य ताम्रया ताम्रमाबभौ ।&lt;br&gt;&#xA;७८. सन्ध्यया समभिस्पृष्टं यथा स्यात् सूर्यमण्डलम् ॥&lt;br&gt;&#xA;७९. लाङ्गूलं च समाविद्धं प्लवमानस्य शोभते ।&lt;br&gt;&#xA;८०. अम्बरे वायुपुत्रस्य शक्रध्वज इवोच्छ्रितम् ॥&lt;br&gt;&#xA;८१. लाङ्गूलचक्रो हनुमान् शुक्लदम्ष्‍ट्रोऽनिलात्मजः ।&lt;br&gt;&#xA;८२. व्यरोचत महाप्राज्ञः परिवेषीव भास्करः ॥&lt;br&gt;&#xA;८३. स्फिग्देशेनातिताम्रेण रराज स महाकपिः ।&lt;br&gt;&#xA;८४. महता दारितेनेव गिरिर्गैरिकधातुना ॥&lt;br&gt;&#xA;८५. तस्य वानरसिंहस्य प्लवमानस्य सागरम् ।&lt;br&gt;&#xA;८६. कक्षान्तरगतो वायुः जीमूत इव गर्जति ॥&lt;br&gt;&#xA;८७. यं यं देशं समुद्रस्य जगाम स महाकपिः ।&lt;br&gt;&#xA;८८. स तु तस्याङ्ग वेगेन सोन्माद इव लक्ष्यते ॥&lt;br&gt;&#xA;८९. कपिवातश्च बलवान् मेघवातश्च निर्गतः ।&lt;br&gt;&#xA;९०. सागरं भीमनिर्ह्रादं कम्पयामासतुर्भृशम् ॥&lt;br&gt;&#xA;९१. मेरुमन्दरसङ्काशान् उद्गतान् सुमहार्णवे ।&lt;br&gt;&#xA;९२. अत्यक्रामन् महावेगः तरङ्गान् गणयन्निव ॥&lt;br&gt;&#xA;९३. तिमिनक्रझषाः कूर्माः दृश्यन्ते विवृतास्तदा ।&lt;br&gt;&#xA;९४. वस्त्रापकर्षणेनेव शरीराणि शरीरिणाम् ॥&lt;br&gt;&#xA;९५. श्वेताभ्रघनराजीव वायुपुत्रानुगामिनी ।&lt;br&gt;&#xA;९६. तस्य सा शुशुभे छाया पतिता लवणाम्भसि ॥&lt;br&gt;&#xA;९७. येनासौ याति बलवान् वेगेन कपिकुञ्जरः ।&lt;br&gt;&#xA;९८. तेन मार्गेण सहसा द्रोणीकृत इवार्णवः ॥&lt;br&gt;&#xA;९९. पाण्डुरारुणवर्णानि नीलमाञ्जिष्ठकानि च ।&lt;br&gt;&#xA;१००. कपिना कृश्यमाणानि महाभ्राणि चकाशिरे ॥&lt;br&gt;&#xA;१०१. प्रविशन्नभ्रजालानि निष्पतन्श्च पुनः पुनः ।&lt;br&gt;&#xA;१०२. प्रच्छन्नश्च प्रकाशश्च चन्द्रमा इव दृश्यते ॥&lt;br&gt;&#xA;१०३. तताप नहि तं सूर्यः प्लवन्तं वानरेश्वरम् ।&lt;br&gt;&#xA;१०४. सिषेवे च तदा वायू रामकार्यार्थसिद्धये ॥&lt;br&gt;&#xA;१०५. ऋषयस्तुष्टुवुश्चैनं प्लवमानं विहायसा ।&lt;br&gt;&#xA;१०६. जगुश्च देवगन्धर्वाः प्रशंसन्तो वनौकसम् ॥&lt;br&gt;&#xA;१०७. तस्मिन् प्लवगशार्दूले प्लवमाने हनूमति ।&lt;br&gt;&#xA;१०८. इक्ष्वाकुकुलमानार्थी चिन्तयामास सागरः ॥&lt;br&gt;&#xA;१०९. अहमिक्ष्वाकुनाथेन सगरेण विवर्धितः ।&lt;br&gt;&#xA;११०. इक्ष्वाकुसचिवश्चायं तन्नार्हत्यवसादितुम् ॥&lt;br&gt;&#xA;१११. तथा मया विधातव्यं विश्रमेत यथा कपिः ।&lt;br&gt;&#xA;११२. शेषं च मयि विश्रान्तः सुखी सोऽतितरिष्यति ॥&lt;br&gt;&#xA;११३. इति कृत्वा मतिं साध्वीं समुद्रः छन्नमम्भसि ।&lt;br&gt;&#xA;११४. हिरण्यनाभं मैनाकमुवाच गिरिसत्तमम् ॥&lt;br&gt;&#xA;११५. स एष कपिशार्दूलस्त्वामुपर्येति वीर्यवान् ।&lt;br&gt;&#xA;११६. हनूमान् रामकार्यार्थी भीमकर्मा खमाप्लुतः ॥&lt;br&gt;&#xA;११७. अस्य साह्यं मयाकार्यमिक्ष्वाकुकुलवर्तिनः ।&lt;br&gt;&#xA;११८. कर्तव्यमकृतं कार्यं सतां मन्युमुदीरयेत् ॥&lt;br&gt;&#xA;११९. सलिलादूर्ध्वमुत्तिष्ठ तिष्ठत्वेष कपिस्त्वयि ।&lt;br&gt;&#xA;१२०. हनुमान्स्त्वयि विश्रान्तः ततः शेषं गमिष्यति ॥&lt;br&gt;&#xA;१२१. हिरण्यगर्भो मैनाकः निशम्य लवणाम्भसः ।&lt;br&gt;&#xA;१२२. उत्पपात जलात्तूर्णं महाद्रुमलतावृतः ॥&lt;br&gt;&#xA;१२३. समुत्थितमसङ्गेन हनूमानग्रतः स्थितम् ।&lt;br&gt;&#xA;१२४. मध्ये लवणतोयस्य विघ्नोऽयमिति निश्चितः ॥&lt;br&gt;&#xA;१२५. स तमुच्छ्रितमत्यर्थं महावेगो महाकपिः ।&lt;br&gt;&#xA;१२६. उरसा पातयामास जीमूतमिव मारुतः ॥&lt;br&gt;&#xA;१२७. तमाकाशगतं वीरमाकाशे समुपस्थितः ।&lt;br&gt;&#xA;१२८. प्रीतो हृष्टमना वाक्यमब्रवीत् पर्वतः कपिम् ॥&lt;br&gt;&#xA;१२९. दुष्करं कृतवान् कर्म त्वमिदं वानरोत्तम ।&lt;br&gt;&#xA;१३०. निपत्य मम शृङ्गेषु सुखं विश्रम्य गम्यताम् ॥&lt;br&gt;&#xA;१३१. राघवस्य कुले जातैः उदधिः परिवर्धितः ।&lt;br&gt;&#xA;१३२. स त्वां रामहिते युक्तं प्रत्यर्चयति सागरः ॥&lt;br&gt;&#xA;१३३. कृते च प्रतिकर्तव्यमेष धर्मः सनातनः ॥&lt;br&gt;&#xA;१३४. त्वन्निमित्तमनेनाहं बहुमानात् प्रचोदितः ॥&lt;br&gt;&#xA;१३५. अतिथिः किल पूजार्हः प्राकृतोऽपि विजानता ।&lt;br&gt;&#xA;१३६. धर्मं जिज्ञासमानेन किं पुनर्यादृशो भवान् ॥&lt;br&gt;&#xA;१३७. पूर्वं कृतयुगे तात पर्वताः पक्षिणोऽभवन् ।&lt;br&gt;&#xA;१३८. तेऽपि जग्मुः दिशः सर्वाः गरुडा इव वेगिनः ॥&lt;br&gt;&#xA;१३९. भूतानि च भयं जग्मुः तेषां पतनशङ्कया ।&lt;br&gt;&#xA;१४०. ततः क्रुद्धः सहस्राक्षः पर्वतानां शतक्रतुः ।&lt;br&gt;&#xA;१४१. पक्षान्श्चिच्छेद वज्रेण ततः शतसहस्रशः ॥&lt;br&gt;&#xA;१४२. स मामुपगतः क्रुद्धो वज्रमुद्यम्य देवराट् ।&lt;br&gt;&#xA;१४३. ततोऽहं सहसा क्षिप्तः श्वसनेन महात्मना ॥&lt;br&gt;&#xA;१४४. अस्मिन् लवणतोये च प्रक्षिप्तः प्लवगोत्तम ।&lt;br&gt;&#xA;१४५. गुप्तपक्षः समग्रश्च तव पित्राभिरक्षितः ॥&lt;br&gt;&#xA;१४६. ततोऽहं मानयामि त्वां मान्योऽसि मम मारुते ।&lt;br&gt;&#xA;१४७. श्रमं मोक्षय पूजां च गृहाण हरिसत्तम ।&lt;br&gt;&#xA;१४८. प्रीतिं च बहु मन्यस्व प्रीतोऽस्मि तव दर्शनात् ॥&lt;br&gt;&#xA;१४९. एवमुक्तः कपिश्रेष्ठः तं नगोत्तममब्रवीत् ।&lt;br&gt;&#xA;१५०. प्रीतोऽस्मि कृतमातिथ्यं मन्युरेषोऽपनीयताम् ॥&lt;br&gt;&#xA;१५१. त्वरते कार्यकालो मे अहश्चाप्यतिवर्तते ।&lt;br&gt;&#xA;१५२. प्रतिज्ञा च मया दत्ता न स्थातव्यमिहान्तरा ॥&lt;br&gt;&#xA;१५३. इत्युक्त्वा पाणिना शैलमालभ्य हरिपुङ्गवः ।&lt;br&gt;&#xA;१५४. जगामाकाशमाविश्य वीर्यवान् प्रहसन्निव ॥&lt;br&gt;&#xA;१५५. स पर्वतसमुद्राभ्यां बहुमानादवेक्षितः ।&lt;br&gt;&#xA;१५६. पितुः पन्थानमासाद्य जगाम विमलेऽम्बरे ॥&lt;br&gt;&#xA;१५७. तद् द्वितीयं हनुमतो दृष्ट्वा कर्म सुदुष्करम् ।&lt;br&gt;&#xA;१५८. प्रशशंसुः सुराः सर्वे सिद्धाश्च परमर्षयः ॥&lt;br&gt;&#xA;१५९. ततो देवाः सगन्धर्वा सिद्धाश्च परमर्षयः ।&lt;br&gt;&#xA;१६०. अब्रुवन् सूर्यसङ्काशां सुरसां नागमातरम् ॥&lt;br&gt;&#xA;१६१. अयं वातात्मजः श्रीमान् प्लवते सागरोपरि ।&lt;br&gt;&#xA;१६२. हनूमान् नाम तस्य त्वं मुहूर्तं विघ्नमाचर ॥&lt;br&gt;&#xA;१६३. बलमिच्छामहे ज्ञातुं भूयश्चास्य पराक्रमम् ।&lt;br&gt;&#xA;१६४. त्वां विजेष्यत्युपायेन विषादं वा गमिष्यति ॥&lt;br&gt;&#xA;१६५. एवमुक्ता तु सा देवी दैवतैरभिसत्कृता ।&lt;br&gt;&#xA;१६६. समुद्रमध्ये सुरसा बिभ्रती राक्षसं वपुः ।&lt;br&gt;&#xA;१६७. प्लवमानं हनूमन्तमावृत्येदमुवाच ह ॥&lt;br&gt;&#xA;१६८. मम भक्ष्यः प्रविष्टस्त्वमीश्वरैः प्लवगर्षभ ।&lt;br&gt;&#xA;१६९. अहं त्वां भक्षयिष्यामि प्रविश त्वं ममाननम् ॥&lt;br&gt;&#xA;१७०. वर एष पुरा दत्तो मम धात्रेति सत्वरा ।&lt;br&gt;&#xA;१७१. व्यादाय वक्त्रं विपुलं स्थिता सा मारुतेः पुरः ॥&lt;br&gt;&#xA;१७२. एवमुक्तः सुरसया प्रहृष्टवदनोऽब्रवीत् ।&lt;br&gt;&#xA;१७३. रामो दाशरथिर्नाम प्रविष्टो दण्डकावनम् ।&lt;br&gt;&#xA;१७४. लक्ष्मणेन सह भ्रात्रा वैदेह्या चापि भार्यया ॥&lt;br&gt;&#xA;१७५. तस्य सीता हृता भार्या रावणेन यशस्विनी ।&lt;br&gt;&#xA;१७६. तस्याः सकाशं दूतोऽहं गमिष्ये रामशासनात् ॥&lt;br&gt;&#xA;१७७. कर्तुमर्हसि रामस्य साह्यं विषयवासिनि ।&lt;br&gt;&#xA;१७८. अथवा मैथिलीं दृष्ट्वा रामं चाक्लिष्टकारिणम् ।&lt;br&gt;&#xA;१७९. आगमिष्यामि ते वक्त्रं सत्यं प्रतिशृणोमि ते ॥&lt;br&gt;&#xA;१८०. एवमुक्ता हनुमता सुरसा कामरूपिणी ।&lt;br&gt;&#xA;१८१. अब्रवीन्नातिवर्तेन्मां कश्चिदेष वरो मम ॥&lt;br&gt;&#xA;१८२. प्रविश्य वदनं मेऽद्य गन्तव्यं वानरोत्तम ॥&lt;br&gt;&#xA;१८३. तद् दृष्ट्वा व्यादितं त्वास्यं वायुपुत्रः स बुद्धिमान्।&lt;br&gt;&#xA;१८४. सुसङ्क्षिप्यात्मनः कायं बभूवाङ्गुष्ठमातृकः ॥&lt;br&gt;&#xA;१८५. सोऽभिपत्याशु तद्वक्त्रं निष्पत्य च महाजवः ।&lt;br&gt;&#xA;१८६. अन्तरिक्षे स्थितः श्रीमान् इदं वचनमब्रवीत् ॥&lt;br&gt;&#xA;१८७. प्रविष्टोऽस्मि हि ते वक्त्रं दाक्षायणि नमोऽस्तु ते ।&lt;br&gt;&#xA;१८८. गमिष्ये यत्र वैदेही सत्यश्चासीद्वरस्तव ॥&lt;br&gt;&#xA;१८९. तं दृष्ट्वा वदनान्मुक्तं चन्द्रं राहुमुखादिव ।&lt;br&gt;&#xA;१९०. अब्रवीत् सुरसा देवी स्वेन रूपेण वानरम् ॥&lt;br&gt;&#xA;१९१. अर्थसिद्ध्यै हरिश्रेष्ठ गच्छ सौम्य यथासुखम् ।&lt;br&gt;&#xA;१९२. समानयस्व वैदेहीं राघवेण महात्मना ॥&lt;br&gt;&#xA;१९३. तत्तृतीयं हनुमतो दृष्ट्वा कर्म सुदुष्करम् ।&lt;br&gt;&#xA;१९४. साधु साध्विति भूतानि प्रशशंसुस्तदा हरिम् ॥&lt;br&gt;&#xA;१९५. स सागरमनाधृष्यमभ्येत्य वरुणालयम् ।&lt;br&gt;&#xA;१९६. ग्रहनक्षत्रचन्द्रार्कतारागणविभूषिते ।&lt;br&gt;&#xA;१९७. विताने जीवलोकस्य वितते ब्रह्मनिर्मिते ।&lt;br&gt;&#xA;१९८. जगाम वायुमार्गे च गरुत्मानिव मारुतिः ॥&lt;br&gt;&#xA;१९९. प्रविशन्नभ्रजालानि निष्पतन्श्च पुनः पुनः ।&lt;br&gt;&#xA;२००. प्रावृषीन्दुरिवाभाति निष्पतन् प्रविशन्स्तदा ॥&lt;br&gt;&#xA;२०१. प्लवमानं तु तं दृष्ट्वा सिंहिका नाम राक्षसी ।&lt;br&gt;&#xA;२०२. मनसा चिन्तयामास प्रवृद्धा कामरूपिणी ॥&lt;br&gt;&#xA;२०३. अद्य दीर्घस्य कालस्य भविष्याम्यहमाशिता ।&lt;br&gt;&#xA;२०४. इदं मम महासत्त्वं चिरस्य वशमागतम् ॥&lt;br&gt;&#xA;२०५. इति सञ्चिन्त्य मनसा च्छायामस्य समाक्षिपत् ॥&lt;br&gt;&#xA;२०६. छायायां गृह्यमाणायां चिन्तयामास वानरः ।&lt;br&gt;&#xA;२०७. समाक्षिप्तोऽस्मि सहसा पङ्गूकृतपराक्रमः ।&lt;br&gt;&#xA;२०८. प्रतिलोमेन वातेन महानौरिव सागरे ॥&lt;br&gt;&#xA;२०९. तिर्यगूर्ध्वमधश्चैव वीक्षमाणस्तदा कपिः ।&lt;br&gt;&#xA;२१०. ददर्श स महासत्त्वमुत्थितं लवणाम्भसि ॥&lt;br&gt;&#xA;२११. स तां बुद्ध्वार्थतत्वेन सिंहिकां मतिमान् कपिः ।&lt;br&gt;&#xA;२१२. व्यवर्धत महाकायः प्रावृषीव बलाहकः ॥&lt;br&gt;&#xA;२१३. तस्य सा कायमुद्वीक्ष्य वर्धमानं महाकपेः ।&lt;br&gt;&#xA;२१४. वक्त्रं प्रसारयामास पातालाम्बरसन्निभम् ॥&lt;br&gt;&#xA;२१५. घनराजीव गर्जन्ती वानरं समभिद्रवत् ॥&lt;br&gt;&#xA;२१६. स तस्या विकृते वक्त्रे वज्रसंहननः कपिः ।&lt;br&gt;&#xA;२१७. सङ्क्षिप्य मुहुरात्मानं निपपात महाबलः ॥&lt;br&gt;&#xA;२१८. आस्ये तस्या निमज्जन्तं ददृशुः सिद्धचारणाः ।&lt;br&gt;&#xA;२१९. ग्रस्यमानं यथा चन्द्रं पूर्णं पर्वणि राहुणा ॥&lt;br&gt;&#xA;२२०. ततस्तस्या नखैस्तीक्ष्णैः मर्माण्युत्कृत्य वानरः ।&lt;br&gt;&#xA;२२१. उत्पपाताथ वेगेन मनःसंपातविक्रमः ॥&lt;br&gt;&#xA;२२२. हृतहृत्सा हनुमता पपात विधुराम्भसि ॥&lt;br&gt;&#xA;२२३. तां हतां वानरेणाशु पतितां वीक्ष्य सिंहिकाम् ।&lt;br&gt;&#xA;२२४. भूतान्याकाशचारीणि तमूचुः प्लवगोत्तमम् ॥&lt;br&gt;&#xA;२२५. भीममद्य कृतं कर्म महत् सत्त्वं त्वया हतम् ।&lt;br&gt;&#xA;२२६. साधयार्थमभिप्रेतमरिष्टं प्लवतां वर ॥&lt;br&gt;&#xA;२२७. यस्य त्वेतानि चत्वारि वानरेन्द्र यथा तव ।&lt;br&gt;&#xA;२२८. धृतिर्दृष्टिर्मतिर्दाक्ष्यं स कर्मसु न सीदति ॥&lt;br&gt;&#xA;२२९. स तैः संपूजितः पूज्यः प्रतिपन्नप्रयोजनः ।&lt;br&gt;&#xA;२३०. जगामाकाशमाविश्य पन्नगाशनवत् कपिः ॥&lt;br&gt;&#xA;२३१. योजनानां शतस्यान्ते वनराजिं ददर्श सः ।&lt;br&gt;&#xA;२३२. ददर्श च पतन्नेव विविधद्रुमभूषितम् ।&lt;br&gt;&#xA;२३३. द्वीपं शाखामृगश्रेष्ठो मलयोपवनानि च ॥&lt;br&gt;&#xA;२३४. सागरस्य च पत्नीनां मुखान्यपि विलोकयत् ॥&lt;br&gt;&#xA;२३५. स महामेघसङ्काशं समीक्ष्यात्मानमात्मवान् ।&lt;br&gt;&#xA;२३६. निरुन्धन्तमिवाकाशं चकार मतिमान् मतिम् ॥&lt;br&gt;&#xA;२३७. कायवृद्धिं प्रवेगं च मम दृष्ट्वैव राक्षसाः ।&lt;br&gt;&#xA;२३८. मयि कौतूहलं कुर्युः इति मेने महामतिः ॥&lt;br&gt;&#xA;२३९. ततः शरीरं सङ्क्षिप्य तन्महीधरसन्निभम् ।&lt;br&gt;&#xA;२४०. पुनः प्रकृतिमापेदे वीतमोह इवात्मवान् ॥&lt;br&gt;&#xA;२४१. तद्‍रूपमतिसङ्क्षिप्य हनूमान् प्रकृतौ स्थितः ।&lt;br&gt;&#xA;२४२. त्रीन् क्रमान् इव विक्रम्य बलिवीर्यहरो हरिः ॥&lt;br&gt;&#xA;२४३. स सागरं दानवपन्नगायुतम्&lt;br&gt;&#xA;२४४. बलेन विक्रम्य महोर्मिमालिनम् ।&lt;br&gt;&#xA;२४५. निपत्य तीरे च महोदधेस्तदा&lt;br&gt;&#xA;२४६. ददर्श लङ्काममरावतीमिव ॥&lt;br&gt;&#xA;२४७. स सागरमनाधृष्यमतिक्रम्य महाबलः ।&lt;br&gt;&#xA;२४८. त्रिकूटशिखरे लङ्कां स्थितः स्वस्थो ददर्श ह ॥&lt;br&gt;&#xA;२४९. योजनानां शतं श्रीमान् तीर्त्वाप्युत्तमविक्रमः ।&lt;br&gt;&#xA;२५०. अनिःश्वसन् कपिस्तत्र न ग्लानिमधिगच्छति ॥&lt;br&gt;&#xA;२५१. गिरिमूर्ध्नि स्थितां लङ्कां पाण्डुरैर्भवनैः शुभैः ।&lt;br&gt;&#xA;२५२. पालितां राक्षसेन्द्रेण निर्मितां विश्वकर्मणा ।&lt;br&gt;&#xA;२५३. वप्रप्राकारजघनां विपुलाम्बुनवाम्बराम् ।&lt;br&gt;&#xA;२५४. शतघ्नीशूलकेशान्तां अट्टालकवतंसकाम् ।&lt;br&gt;&#xA;२५५. मनसेव कृतां लङ्कां ददर्श हनुमान् कपिः ॥&lt;br&gt;&#xA;२५६. अचिन्त्यां सुकृतां स्पष्टां कुबेराध्युषितां पुरा ।&lt;br&gt;&#xA;२५७. दम्ष्‍ट्रिभिः बहुभिः शूरैः शूलपट्टिशपाणिभिः ।&lt;br&gt;&#xA;२५८. रक्षितां राक्षसैर्घोरैः गुहां आशीविषैरिव ।&lt;br&gt;&#xA;२५९. तस्याश्च महतीं गुप्तिं सागरं च निरीक्ष्य सः ।&lt;br&gt;&#xA;२६०. रावणं च रिपुं घोरं चिन्तयामास वानरः ॥&lt;br&gt;&#xA;२६१. इमां त्वविषमां लङ्कां दुर्गां रावणपालिताम् ।&lt;br&gt;&#xA;२६२. प्राप्यापि सुमहाबाहुः किं करिष्यति राघवः ॥&lt;br&gt;&#xA;२६३. अवकाशो न साम्नस्तु राक्षसेष्वभिगम्यते ।&lt;br&gt;&#xA;२६४. न दानस्य न भेदस्य नैव युद्धस्य दृश्यते ॥&lt;br&gt;&#xA;२६५. यावज्जानामि वैदेहीं यदि जीवति वा न वा ।&lt;br&gt;&#xA;२६६. तत्रैव चिन्तयिष्यामि दृष्ट्वा तां जनकात्मजाम् ॥&lt;br&gt;&#xA;२६७. अनेन रूपेण मया न शक्या रक्षसां पुरी ।&lt;br&gt;&#xA;२६८. प्रवेष्टुं राक्षसैर्गुप्ता क्रूरैर्बलसमन्वितैः ॥&lt;br&gt;&#xA;२६९. केनोपायेन पश्येयं मैथिलीं जनकात्मजाम् ।&lt;br&gt;&#xA;२७०. अदृष्टो राक्षसेन्द्रेण रावणेन दुरात्मना ॥&lt;br&gt;&#xA;२७१. न विनश्येत् कथं कार्यं रामस्य विदितात्मनः ।&lt;br&gt;&#xA;२७२. एकामेकस्तु पश्येयं रहिते जनकात्मजाम् ॥&lt;br&gt;&#xA;२७३. भूताश्चार्था विनश्यन्ति देशकालविरोधिताः ।&lt;br&gt;&#xA;२७४. विक्लवं दूतमासाद्य तमः सूर्योदये यथा ॥&lt;br&gt;&#xA;२७५. अर्थानर्थान्तरे बुद्धिः निश्चितापि न शोभते ।&lt;br&gt;&#xA;२७६. घातयन्ति हि कार्याणि दूताः पण्डितमानिनः ॥&lt;br&gt;&#xA;२७७. न हि शक्यं क्वचित् स्थातुमविज्ञातेन राक्षसैः ।&lt;br&gt;&#xA;२७८. अपि राक्षसरूपेण किमुतान्येन केनचित् ॥&lt;br&gt;&#xA;२७९. इहाहं यदि तिष्ठामि स्वेन रूपेण संवृतः ।&lt;br&gt;&#xA;२८०. विनाशमुपयास्यामि भर्तुरर्थश्च हास्यति ॥&lt;br&gt;&#xA;२८१. तदहं स्वेन रूपेण रजन्यां ह्रस्वतां गतः ।&lt;br&gt;&#xA;२८२. लङ्कामभिपतिष्यामि राघवस्यार्थसिद्धये ॥&lt;br&gt;&#xA;२८३. इति निश्चित्य हनुमान् सूर्यस्यास्तमयं कपिः ।&lt;br&gt;&#xA;२८४. आचकाङ्क्षे तदा वीरो वैदेह्या दर्शनोत्सुकः ॥&lt;br&gt;&#xA;२८५. सूर्ये चास्तं गते रात्रौ देहं सङ्क्षिप्य मारुतिः ।&lt;br&gt;&#xA;२८६. वृषदंशकमात्रोऽथ बभूवाद्भुतदर्शनः ॥&lt;br&gt;&#xA;२८७. प्रदोषकाले हनुमान् तूर्णमुत्पत्य वीर्यवान् ।&lt;br&gt;&#xA;२८८. प्रविवेश पुरीं रम्यां प्रविभक्तमहापथाम् ॥&lt;br&gt;&#xA;२८९. चन्द्रोऽपि साचिव्यमिवास्य कुर्वन्&lt;br&gt;&#xA;२९०. तारागणैर्मध्यगतो विराजन् ।&lt;br&gt;&#xA;२९१. ज्योत्स्नावितानेन वितत्य लोकान्&lt;br&gt;&#xA;२९२. उत्तिष्ठते नैकसहस्ररश्मिः ॥&lt;br&gt;&#xA;२९३. शङ्खप्रभं क्षीरमृणालवर्णम्&lt;br&gt;&#xA;२९४. उद्गच्छमानं व्यवभासमानम् ।&lt;br&gt;&#xA;२९५. ददर्श चन्द्रं स कपिप्रवीरः&lt;br&gt;&#xA;२९६. पोप्लूयमानं सरसीव हंसम् ॥&lt;br&gt;&#xA;२९७. रम्यकाननतोयाढ्यां पुरीं रावणपालिताम् ।&lt;br&gt;&#xA;२९८. शारदाम्बुधरप्रख्यैः भवनैरुपशोभिताम् ।&lt;br&gt;&#xA;२९९. सागरोपमनिर्घोषां सागरानिलसेविताम् ।&lt;br&gt;&#xA;३००. शातकुम्भेन महता प्राकारेणाभिसंवृताम् ।&lt;br&gt;&#xA;३०१. किङ्किणीजालघोषाभिः पताकाभिरलङ्कृताम् ।&lt;br&gt;&#xA;३०२. आसाद्य सहसा हृष्टः प्राकारमभिपेदिवान् ॥&lt;br&gt;&#xA;३०३. जाम्बूनदमयैर्द्वारैः वैदूर्यकृतवेदिकैः ।&lt;br&gt;&#xA;३०४. वज्रस्फटिकमुक्ताभिः मणिकुट्टिमभूषितैः ।&lt;br&gt;&#xA;३०५. तप्तहाटकनिर्यूहैः राजतामलपाण्डुरैः ।&lt;br&gt;&#xA;३०६. वैदूर्यकृतसोपानैः स्फाटिकान्तरपांसुभिः ।&lt;br&gt;&#xA;३०७. चारुसञ्जवनोपेतैः खमिवोत्पतितैः शुभैः ।&lt;br&gt;&#xA;३०८. क्रौञ्चबर्हिणसङ्घुष्टैः राजहंसनिषेवितैः ।&lt;br&gt;&#xA;३०९. तूर्याभरणनिर्घोषैः सर्वतः परिनादिताम् ।&lt;br&gt;&#xA;३१०. वस्वोकसारप्रतिमां तां वीक्ष्य नगरीं ततः ।&lt;br&gt;&#xA;३११. खमिवोत्पतितुङ्कामां जहर्ष हनुमान् कपिः ॥&lt;br&gt;&#xA;३१२. तां समीक्ष्य पुरीं लङ्कां राक्षसाधिपतेः शुभाम् ।&lt;br&gt;&#xA;३१३. अनुत्तमां ऋद्धिमतीं चिन्तयामास वानरः ॥&lt;br&gt;&#xA;३१४. नेयमन्येन नगरी शक्या धर्षयितुं बलात् ।&lt;br&gt;&#xA;३१५. विवस्वतस्तनूजस्य मैन्दद्विविदयोरपि ।&lt;br&gt;&#xA;३१६. कुमुदाङ्गदयोर्वापि सुषेणस्य महाकपेः ।&lt;br&gt;&#xA;३१७. ऋक्षस्य कपिमुख्यस्य मम चैव गतिर्भवेत् ॥&lt;br&gt;&#xA;३१८. समीक्ष्य च महाबाहोः राघवस्य पराक्रमम् ।&lt;br&gt;&#xA;३१९. लक्ष्मणस्य च विक्रान्तमभवत् प्रीतिमान् कपिः ॥&lt;br&gt;&#xA;३२०. अथ सा कपिशार्दूलं प्रविशन्तं महाकपिम् ।&lt;br&gt;&#xA;३२१. नगरी स्वेन रूपेण ददर्श पवनात्मजम् ॥&lt;br&gt;&#xA;३२२. स्वयमेवोत्थिता तत्र विकृताननदर्शना ।&lt;br&gt;&#xA;३२३. पुरस्तात् तस्य वीरस्य वायुसूनोरतिष्ठत ॥&lt;br&gt;&#xA;३२४. मुञ्चमाना महानादमब्रवीत् पवनात्मजम् ।&lt;br&gt;&#xA;३२५. कस्त्वं केन च कार्येण इह प्राप्तो वनालय ॥&lt;br&gt;&#xA;३२६. कथयस्वेह यत् तत्त्वं यावत् प्राणा धरन्ति ते ।&lt;br&gt;&#xA;३२७. अहं राक्षसराजस्य रावणस्य महात्मनः ।&lt;br&gt;&#xA;३२८. आज्ञाप्रतीक्षा दुर्धर्षा रक्षामि नगरीमिमाम् ॥&lt;br&gt;&#xA;३२९. अद्य प्राणैः परित्यक्तः स्वप्स्यसे निहतो मया ॥&lt;br&gt;&#xA;३३०. लङ्काया वचनं श्रुत्वा हनुमान् मारुतात्मजः ।&lt;br&gt;&#xA;३३१. आबभाषेऽथ मेधावी सत्त्ववान् प्ल्वगर्षभः ॥&lt;br&gt;&#xA;३३२. द्रक्ष्यामि नगरीं लङ्कां साट्टप्राकारतोरणाम् ।&lt;br&gt;&#xA;३३३. इत्यर्थमिह संप्राप्तः परं कौतूहलं हि मे ॥&lt;br&gt;&#xA;३३४. तस्य तद्वचनं श्रुत्वा बभाषे कामरूपिणी ।&lt;br&gt;&#xA;३३५. मामनिर्जित्य दुर्बुद्धे राक्षसेश्वरपालिताम् ।&lt;br&gt;&#xA;३३६. न शक्यं ह्यद्य ते द्रष्टुं पुरीयं वानराधम ॥&lt;br&gt;&#xA;३३७. ततः कृत्वा महानादं स वै लङ्का भयङ्करम् ।&lt;br&gt;&#xA;३३८. तलेन वानरश्रेष्ठं ताडयामास वेगिता ॥&lt;br&gt;&#xA;३३९. ततः स हरिशार्दूलो लङ्कया ताडितो भृशम् ।&lt;br&gt;&#xA;३४०. मुष्टिनाभिजघानैनां हनुमान् क्रोधमूर्च्छितः ॥&lt;br&gt;&#xA;३४१. स्त्री चेति मन्यमानेन नातिक्रोधः स्वयं कृतः ॥&lt;br&gt;&#xA;३४२. सा तु तेन प्रहारेण विह्वलाङ्गी निशाचरी ।&lt;br&gt;&#xA;३४३. पपात सहसा भूमौ विकृताननदर्शना ॥&lt;br&gt;&#xA;३४४. ततो वै भृशमुद्विग्ना लङ्का सा गद्गदाक्षरम् ।&lt;br&gt;&#xA;३४५. उवाचागर्वितं वाक्यं हनुमन्तं प्लवङ्गमम् ॥&lt;br&gt;&#xA;३४६. प्रसीद सुमहाबाहो त्रायस्व हरिसत्तम ।&lt;br&gt;&#xA;३४७. समये सौम्य तिष्ठन्ति सत्त्ववन्तो महाबलाः ॥&lt;br&gt;&#xA;३४८. अहं तु नगरी लङ्का स्वयमेव प्लवङ्गम ।&lt;br&gt;&#xA;३४९. निर्जिताहं त्वया वीर विक्रमेण महाबल ॥&lt;br&gt;&#xA;३५०. इदं च तथ्यं श्रुणु मे ब्रुवन्त्या वै हरीश्वर ।&lt;br&gt;&#xA;३५१. स्वयं स्वयम्भुवा दत्तं वरदानं यथा मम ॥&lt;br&gt;&#xA;३५२. यदा त्वां वानरः कश्चित् विक्रमात् वशमानयेत् ।&lt;br&gt;&#xA;३५३. तदा त्वया हि विज्ञेयं रक्षसां भयमागतम् ॥&lt;br&gt;&#xA;३५४. स हि मे समयः सौम्य प्राप्तोऽद्य तव दर्शनात् ।&lt;br&gt;&#xA;३५५. स्वयम्भूविहितः सत्यो न तस्यास्ति व्यतिक्रमः ॥&lt;br&gt;&#xA;३५६. तत् प्रविश्य हरिश्रेष्ठ पुरीं रावणपालिताम् ।&lt;br&gt;&#xA;३५७. विधत्स्व सर्वकार्याणि यानि यानीह वान्छसि ॥&lt;/p&gt;</description>
    </item>
    <item>
      <title>०२ ०२ सीतादर्शनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/02_sItAdarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/02_sItAdarshanam/</guid>
      <description>&lt;p&gt;१. स प्रविश्य पुरीं श्रेष्ठां लङ्कां तां कामरूपिणीम् ।&lt;br&gt;&#xA;२. विक्रमेण महातेजा हनुमान् कपिसत्तमः ।&lt;br&gt;&#xA;३. अद्वारेण महावीर्यः प्राकारमवपुप्लुवे ॥&lt;br&gt;&#xA;४. निशि लङ्कां महासत्त्वो विवेश कपिकुञ्जरः ।&lt;br&gt;&#xA;५. चक्रेऽथ पादं सव्यं च शत्रूणां स तु मूर्धनि ॥&lt;br&gt;&#xA;६. हसितोत्कृष्टनिनदैः तूर्यघोषपुरस्कृतैः ।&lt;br&gt;&#xA;७. वज्राङ्कुशनिकाशैश्च वज्रजालविभूषितैः ।&lt;br&gt;&#xA;८. गृहमेधैः पुरी रम्या बभासे द्यौरिवाम्बुदैः ॥&lt;br&gt;&#xA;९. तां चक्रमाल्याभरणां कपिराजहितङ्करः ।&lt;br&gt;&#xA;१०. राघवार्थे चरन् श्रीमान् ददर्श च ननन्द च ॥&lt;br&gt;&#xA;११. शुश्राव रुचिरं गीतं त्रिस्थानस्वरभूषितम् ।&lt;br&gt;&#xA;१२. स्त्रीणां मदनविद्धानां दिवि चाप्सरसामिव ॥&lt;br&gt;&#xA;१३. शुश्राव काञ्चीनिनदं नूपुराणां च निस्वनम् ॥&lt;br&gt;&#xA;१४. सोपाननिनदान्श्चापि भवनेषु महात्मनाम् ।&lt;br&gt;&#xA;१५. शुश्राव जपतां तत्र मन्त्रान् रक्षोगृहेषु वै ॥&lt;br&gt;&#xA;१६. स्वाध्यायनिरतान्श्चैव यातुधानान् ददर्श सः ॥&lt;br&gt;&#xA;१७. ददर्श मध्यमे गुल्मे राक्षसस्य चरान् बहून् ।&lt;br&gt;&#xA;१८. दीक्षितान् जटिलान् मुण्डान् गोजिनाम्बरवाससः ।&lt;br&gt;&#xA;१९. एकाक्षान् एकवर्णान्श्च लम्बोदरपयोधरान् ।&lt;br&gt;&#xA;२०. करालान् भुग्नवक्त्रान्श्च विकटान् वामनान्स्तथा ।&lt;br&gt;&#xA;२१. विरूपान् बहुरूपान्श्च सुरूपान्श्च सुवर्चसः ॥&lt;br&gt;&#xA;२२. शक्तिवृक्षायुधान्श्चैव पट्टिशाशनिधारिणः ।&lt;br&gt;&#xA;२३. क्षेपणीपाशहस्तान्श्च ददर्श स महाकपिः ॥&lt;br&gt;&#xA;२४. ततः स मध्यङ्गतमम्शुमन्तम्&lt;br&gt;&#xA;२५. ज्योत्स्नावितानं महदुद्वमन्तम् ।&lt;br&gt;&#xA;२६. ददर्श धीमान् भुवि भानुमन्तम्&lt;br&gt;&#xA;२७. गोष्ठे वृषं मत्तमिव भ्रमन्तम् ॥&lt;br&gt;&#xA;२८. लोकस्य पापानि विनाशयन्तम्&lt;br&gt;&#xA;२९. महोदधिं चापि समेधयन्तम् ।&lt;br&gt;&#xA;३०. भूतानि सर्वाणि विराजयन्तम्&lt;br&gt;&#xA;३१. ददर्श शीताम्शुमथाभियान्तम् ॥&lt;br&gt;&#xA;३२. या भाति लक्ष्मीः भुवि मन्दरस्था&lt;br&gt;&#xA;३३. यथा प्रदोषेषु च सागरस्था ।&lt;br&gt;&#xA;३४. तथैव तोयेषु च पुष्करस्था&lt;br&gt;&#xA;३५. रराज सा चारुनिशाकरस्था ॥&lt;br&gt;&#xA;३६. हंसो यथा राजतपञ्जरस्थः&lt;br&gt;&#xA;३७. सिंहो यथा मन्दरकन्दरस्थः ।&lt;br&gt;&#xA;३८. वीरो यथा गर्वितकुञ्जरस्थः&lt;br&gt;&#xA;३९. चन्द्रोऽपि बभ्राज तथाम्बरस्थः ॥&lt;br&gt;&#xA;४०. मत्तप्रमत्तानि समाकुलानि&lt;br&gt;&#xA;४१. रथाश्च भद्रासनसङ्कुलानि ।&lt;br&gt;&#xA;४२. वीरश्रिया चापि समाकुलानि&lt;br&gt;&#xA;४३. ददर्श धीमान् स कपिः कुलानि ॥&lt;br&gt;&#xA;४४. बुद्धिप्रधानान् रुचिराभिधानान्&lt;br&gt;&#xA;४५. संश्रद्धधानान् जगतः प्रधानान् ।&lt;br&gt;&#xA;४६. नानाविधानान् रुचिराभिधानान्&lt;br&gt;&#xA;४७. ददर्श तस्यां पुरि यातुधानान् ॥&lt;br&gt;&#xA;४८. स्त्रियो ज्वलन्तीः त्रपयोपगूढाः&lt;br&gt;&#xA;४९. निशीथकाले रमणोपगूढाः ।&lt;br&gt;&#xA;५०. ददर्श काश्चित् प्रमदोपगूढा&lt;br&gt;&#xA;५१. यथा विहङ्गा विहगोपगूढाः ॥&lt;br&gt;&#xA;५२. न त्वेव सीतां परमाभिजाताम्&lt;br&gt;&#xA;५३. पथिस्थिते राजकुले प्रजाताम् ।&lt;br&gt;&#xA;५४. लतां प्रफुल्लामिव साधुजाताम्&lt;br&gt;&#xA;५५. ददर्श तन्वीं मनसाभिजाताम् ॥&lt;br&gt;&#xA;५६. अव्यक्तरेखामिव चन्द्रलेखाम्&lt;br&gt;&#xA;५७. पांसुप्रदिग्धामिव हेमरेखाम् ।&lt;br&gt;&#xA;५८. क्षतप्ररूढामिव वर्णरेखाम्&lt;br&gt;&#xA;५९. वायुप्रभिन्नामिव मेघरेखाम् ॥&lt;br&gt;&#xA;६०. सीतामपश्यन् मनुजेश्वरस्य&lt;br&gt;&#xA;६१. रामस्य पत्नीं वदतां वरस्य ।&lt;br&gt;&#xA;६२. बभूव दुःखोपहतश्चिरस्य&lt;br&gt;&#xA;६३. प्लवङ्गमो मन्द इवाचिरस्य ॥&lt;br&gt;&#xA;६४. गृहाद्गृहं राक्षसानामुद्यानानि च सर्वशः ।&lt;br&gt;&#xA;६५. वीक्षमाणोऽप्यसन्त्रस्तः प्रासादान्श्च चचार सः ॥&lt;br&gt;&#xA;६६. सर्वेषां समतिक्रम्य भवनानि समन्ततः ।&lt;br&gt;&#xA;६७.आससादाथ लक्ष्मीवान् राक्षसेन्द्रनिवेशनम् ॥&lt;br&gt;&#xA;६८. रूप्यकोपहितैश्चित्रैः तोरणैः हेमभूषणैः ।&lt;br&gt;&#xA;६९. विचित्राभिश्च कक्ष्याभिः द्वारैश्च रुचिरैर्वृतम् ।&lt;br&gt;&#xA;७०. गजास्थितैर्महामात्रैः शूरैश्च विगतश्रमैः ।&lt;br&gt;&#xA;७१. उपस्थितमसंहार्यैः हयैः स्यन्दनयायिभिः ।&lt;br&gt;&#xA;७२. सिंहव्याघ्रतनुत्राणैः दान्तकाञ्चनराजतैः ।&lt;br&gt;&#xA;७३. घोषवद्भिर्विचित्रैश्च सदा विचरितं रथैः ।&lt;br&gt;&#xA;७४. बहुरत्नसमाकीर्णं परार्घ्यासनभूषितम् ।&lt;br&gt;&#xA;७५. विनीतैरन्तपालैश्च रक्षोभिश्च सुरक्षितम् ।&lt;br&gt;&#xA;७६. भेरीमृदङ्गाभिरुतं शङ्खघोषविनादितम् ।&lt;br&gt;&#xA;७७. समुद्रमिव गम्भीरं समुद्रसमनिस्वनम् ।&lt;br&gt;&#xA;७८. महात्मनो महद् वेश्म ददर्श स महाकपिः ॥&lt;br&gt;&#xA;७९. ददर्श विविधान् गुल्मान् तस्य रक्षःपतेर्गृहे ।&lt;br&gt;&#xA;८०. राक्षसान्श्च महाकायान् नानाप्रहरणोद्यतान् ॥&lt;br&gt;&#xA;८१. रक्तान् श्वेतान् सितान्श्चापि हरीन्श्चापि महाजवान् ।&lt;br&gt;&#xA;८२. कुलीनान् रूपसंपन्नान् गजान् परगजारुजान् ।&lt;br&gt;&#xA;८३. शिक्षितान् गजशिक्षायामैरावतसमान् युधि ।&lt;br&gt;&#xA;८४. निहन्तॄन् परसैन्यानां गृहे तस्मिन् ददर्श सः ॥&lt;br&gt;&#xA;८५. लतागृहाणि चित्राणि चित्रशालागृहाणि च ।&lt;br&gt;&#xA;८६. क्रीडागृहाणि चान्यानि दारुपर्वतकानि च ।&lt;br&gt;&#xA;८७. कामस्य गृहकं रम्यं दिवागृहकमेव च ।&lt;br&gt;&#xA;८८. ददर्श राक्षसेन्द्रस्य रावणस्य निवेशने ॥&lt;br&gt;&#xA;८९. अर्चिभिश्चापि रत्नानां तेजसा रावणस्य च ।&lt;br&gt;&#xA;९०. विरराज च तद्वेश्म रश्मिवानिव रश्मिभिः ॥&lt;br&gt;&#xA;९१. या हि वैश्रवणे लक्ष्मीः या चन्द्रे हरिवाहने ।&lt;br&gt;&#xA;९२. सा रावणगृहे रम्या नित्यमेवानपायिनी ॥&lt;br&gt;&#xA;९३. या च राज्ञः कुबेरस्य यमस्य वरुणस्य च ।&lt;br&gt;&#xA;९४. तादृशी तद्विशिष्टा वा ऋद्धी रक्षोगृहेष्विह ॥&lt;br&gt;&#xA;९५. तस्य हर्म्यस्य मध्यस्थवेश्म चान्यत् सुनिर्मितम् ।&lt;br&gt;&#xA;९६. बहुनिर्यूहसंयुक्तं ददर्श पवनात्मजः ।&lt;br&gt;&#xA;९७. ब्रह्मणोऽर्थे कृतं दिव्यं दिवि यद् विश्वकर्मणा ।&lt;br&gt;&#xA;९८. विमानं पुष्पकं नाम सर्वरत्नविभूषितम् ।&lt;br&gt;&#xA;९९. परेण तपसा लेभे यत् कुबेरः पितामहात् ।&lt;br&gt;&#xA;१००. कुबेरमोजसा जित्वा लेभे तद् राक्षसेश्वरः ॥&lt;br&gt;&#xA;१०१. ईहामृगसमायुक्तैः कार्तस्वरहिरण्मयैः ।&lt;br&gt;&#xA;१०२. सुकृतैराचितं स्तम्भैः प्रदीप्तमिव च श्रिया ।&lt;br&gt;&#xA;१०३. मेरुमन्दरसङ्काशैः उल्लिखद्भिरिवाम्बरम् ।&lt;br&gt;&#xA;१०४. कूटागारैः शुभागारैः सर्वतः समलङ्कृतम् ।&lt;br&gt;&#xA;१०५. जालवातायनैर्युक्तं काञ्चनैः स्फाटिकैरपि ।&lt;br&gt;&#xA;१०६. इन्द्रनीलमहानीलमणिप्रवरवेदिकम् ।&lt;br&gt;&#xA;१०७. विमानं पुष्पकं दिव्यमारुरोह महाकपिः ॥&lt;br&gt;&#xA;१०८. यथा नगाग्रं बहुधातुचित्रम्&lt;br&gt;&#xA;१०९. यथा नभश्च ग्रहचन्द्रचित्रम् ।&lt;br&gt;&#xA;११०. ददर्श युक्तीकृतचारुमेघ-&lt;br&gt;&#xA;१११. चित्रं विमानं बहुरत्नचित्रम् ॥&lt;br&gt;&#xA;११२. मही कृता पर्वतराजिपूर्णा&lt;br&gt;&#xA;११३. शैलाः कृता वृक्षवितानपूर्णाः ।&lt;br&gt;&#xA;११४. वृक्षाः कृता पुष्पवितानपूर्णाः&lt;br&gt;&#xA;११५. पुष्पं कृतं केसरपत्रपूर्णम् ॥&lt;br&gt;&#xA;११६. कृताश्च वैडूर्यमया विहङ्गाः&lt;br&gt;&#xA;११७. रूप्यप्रवालैश्च तथा विहङ्गाः ।&lt;br&gt;&#xA;११८. चित्राश्च नानावसुभिर्भुजङ्गाः&lt;br&gt;&#xA;११९. जात्यानुरूपाः तुरगाः शुभाङ्गाः ॥&lt;br&gt;&#xA;१२०. न तत्र किञ्चिन्न कृतं प्रयत्नतो&lt;br&gt;&#xA;१२१. न तत्र किञ्चिन्न महार्हरत्नवत् ।&lt;br&gt;&#xA;१२२. न ते विशेषा नियताः सुरेष्वपि&lt;br&gt;&#xA;१२३. न तत्र किञ्चिन्न महाविशेषवत् ॥&lt;br&gt;&#xA;१२४. तत्रस्थः सर्वतो गन्धं पानभक्ष्यान्नसंभवम् ।&lt;br&gt;&#xA;१२५. दिव्यं सम्मूर्च्छितं जिघ्रद् रूपवन्तमिवानिलम् ॥&lt;br&gt;&#xA;१२६. स गन्धस्तं महासत्त्वं बन्धुर्बन्धुरिवोत्तमम् ।&lt;br&gt;&#xA;१२७. इत एहीत्युवाचेव तत्र यत्र स रावणः ॥&lt;br&gt;&#xA;१२८. ततस्तां प्रस्थितः शालां ददर्श महतीं शुभाम् ।&lt;br&gt;&#xA;१२९. रावणस्य मनःकान्तां कान्तामिव वरस्त्रियम् ।&lt;br&gt;&#xA;१३०. मणिसोपाननिकृतां हेमजालविराजिताम् ।&lt;br&gt;&#xA;१३१. स्फाटिकैरावृततलां दन्तान्तरितरूपिकाम् ।&lt;br&gt;&#xA;१३२. समैः ऋजुभिरित्युच्चैः समन्तात् सुविभूषितैः ।&lt;br&gt;&#xA;१३३. स्तम्भैः पक्षैरिवात्युच्चैः दिवं संप्रस्थितामिव ।&lt;br&gt;&#xA;१३४. महत्या कुथयास्तीर्णां पृथिवीलक्षणाङ्कया ।&lt;br&gt;&#xA;१३५. धूम्रामगुरुधूपेन विमलां हंसपाण्डुराम् ।&lt;br&gt;&#xA;१३६. मनसो मोदजननीं वर्णस्यापि प्रसाधिनीम् ।&lt;br&gt;&#xA;१३७. तां शोकनाशिनीं दिव्यां श्रियः सञ्जननीमिव ॥&lt;br&gt;&#xA;१३८. इन्द्रियाणीन्द्रियार्थैस्तु पञ्चपञ्चभिरुत्तमैः ।&lt;br&gt;&#xA;१३९. तर्पयामास मातेव तदा रावणपालिता ॥&lt;br&gt;&#xA;१४०. स्वर्गोऽयं देवलोकोऽयं इन्द्रस्यापि पुरी भवेत् ।&lt;br&gt;&#xA;१४१. सिद्धिर्वेयं परा हि स्यात् इत्यमन्यत मारुतिः ॥&lt;br&gt;&#xA;१४२. प्रध्यायत इवापश्यत् प्रदीपान्स्तत्र काञ्चनान् ।&lt;br&gt;&#xA;१४३. धूर्तानिव महाधूर्तैः देवनेन पराजितान् ॥&lt;br&gt;&#xA;१४४. ततोऽपश्यत् कुथासीनं नानावर्णाम्बरस्रजम् ।&lt;br&gt;&#xA;१४५. सहस्रं वरनारीणां नानावेषविभूषितम् ।&lt;br&gt;&#xA;१४६. परिवृत्तेऽर्धरात्रे तु पाननिद्रावशं गतम् ।&lt;br&gt;&#xA;१४७. क्रीडित्वोपरतं रात्रौ प्रसुप्तं बलवत् तदा ॥&lt;br&gt;&#xA;१४८. तत् प्रसुप्तं विरुरुचे निःशब्दान्तरभूषितम् ।&lt;br&gt;&#xA;१४९. निःशब्दहंसभ्रमरं यथा पद्मवनं महत् ॥&lt;br&gt;&#xA;१५०. तासां संवृतदन्तानि मीलिताक्षीणि मारुतिः ।&lt;br&gt;&#xA;१५१. अपश्यत् पद्मगन्धीनि वदनानि सुयोषिताम् ॥&lt;br&gt;&#xA;१५२. प्रबुद्धानीव पद्मानि तासां भूत्वा क्षपाक्षये ।&lt;br&gt;&#xA;१५३. पुनः संवृतपत्राणि रात्राविव बभुस्तदा ॥&lt;br&gt;&#xA;१५४. याश्च्यवन्तेऽम्बरात् ताराः पुण्यशेषसमावृताः ।&lt;br&gt;&#xA;१५५. इमास्ताः सङ्गताः कृत्स्नाः इति मेने हरिस्तदा ॥&lt;br&gt;&#xA;१५६. पानव्यायामकालेषु निद्रोपहतचेतसः ।&lt;br&gt;&#xA;१५७. व्यावृत्ततिलकाः काश्चित् काश्चिदुद्भ्रान्तनूपुराः ॥&lt;br&gt;&#xA;१५८. पार्श्वे गलितहाराश्च काश्चित् परमयोषितः ।&lt;br&gt;&#xA;१५९. मुक्ताहारवृताश्चान्याः काश्चित् प्रस्रस्तवाससः ॥&lt;br&gt;&#xA;१६०. व्याविद्धरशनादामाः किशोर्य इव वाहिताः ॥&lt;br&gt;&#xA;१६१. अकुण्डलधराश्चान्याः विच्छिन्नमृदितस्रजः ।&lt;br&gt;&#xA;१६२. गजेन्द्रमृदिताः फुल्लाः लता इव महावने ॥&lt;br&gt;&#xA;१६३. चन्द्राम्शुकिरणाभाश्च हाराः कासाञ्चिदुद्गताः ।&lt;br&gt;&#xA;१६४. हंसा इव बभुः सुप्ताः स्तनमध्येषु योषिताम् ॥&lt;br&gt;&#xA;१६५. अपरासाञ्च वैडूर्याः कादम्बा इव पक्षिणः ।&lt;br&gt;&#xA;१६६. हेमसूत्राणि चान्यासां चक्रवाका इवाभवन् ॥&lt;br&gt;&#xA;१६७. हंसकारण्डवोपेताः चक्रवाकोपशोभिताः ।&lt;br&gt;&#xA;१६८. आपगा इव ता रेजुः जघनैः पुलिनैरिव ॥&lt;br&gt;&#xA;१६९. किङ्किणीजालसङ्काशास्ता हेमविपुलाम्बुजाः ।&lt;br&gt;&#xA;१७०. भावग्राहा यशस्तीरा सुप्ता नद्य इवाबभुः ॥&lt;br&gt;&#xA;१७१. मृदुष्वङ्गेषु कासाञ्चित् कुचाग्रेषु च संस्थिताः ।&lt;br&gt;&#xA;१७२. बभूवुर्भूषणानीव शुभा भूषणराजयः ॥&lt;br&gt;&#xA;१७३. अम्शुकान्ताश्च कासाञ्चित् मुखमारुतकम्पिताः ।&lt;br&gt;&#xA;१७४. उपर्युपरि वक्त्राणां व्याधूयन्ते पुनः पुनः ॥&lt;br&gt;&#xA;१७५. ताः पताका इवोद्‍धूता पत्नीनां रुचिरप्रभाः ।&lt;br&gt;&#xA;१७६. नानावर्णसुवर्णानां वक्त्रमूलेषु रेजिरे ॥&lt;br&gt;&#xA;१७७. ववल्गुश्चात्र कासाञ्चित् कुण्डलानि शुभार्चिषाम् ।&lt;br&gt;&#xA;१७८. मुखमारुतसंसर्गात् मन्दं मन्दं च योषिताम् ॥&lt;br&gt;&#xA;१७९. रावणाननशङ्काश्च काश्चित् रावणयोषितः ।&lt;br&gt;&#xA;१८०. मुखानि च सपत्नीनां उपाजिघ्रन् पुनः पुनः ॥&lt;br&gt;&#xA;१८१. अत्यर्थं सक्तमनसो रावणे ता वरस्त्रियः ।&lt;br&gt;&#xA;१८२. अस्वतन्त्राः सपत्नीनां प्रियमेवाचरन्स्तदा ॥&lt;br&gt;&#xA;१८३. ऊरुपार्श्वकटीपृष्ठमन्योन्यस्य समाश्रिताः ।&lt;br&gt;&#xA;१८४. परस्परनिविष्टाङ्ग्यो मदस्नेहवशानुगाः ।&lt;br&gt;&#xA;१८५. अन्योन्यभुजसूत्रेण स्त्रीमाला ग्रथिता हि सा ।&lt;br&gt;&#xA;१८६. मालेव ग्रथिता सूत्रे शुशुभे मत्तषट्पदाः ॥&lt;br&gt;&#xA;१८७. लतानां माधवे मासि फुल्लानां वायुसेवनात् ।&lt;br&gt;&#xA;१८८. अन्योन्यमालाग्रथितं संसक्तकुसुमोच्चयम् ।&lt;br&gt;&#xA;१८९. प्रतिवेष्टितसुस्कन्धमन्योन्यभ्रमराकुलम् ।&lt;br&gt;&#xA;१९०. आसीद् वनमिवोद्‍धूतं स्त्रीवनं रावणस्य तत् ॥&lt;br&gt;&#xA;१९१. राजर्षिविप्रदैत्यानां गन्धर्वाणां च योषितः ।&lt;br&gt;&#xA;१९२. रक्षसां चाभवन् कन्याः तस्य कामवशं गताः ॥&lt;br&gt;&#xA;१९३. युद्धकामेन ताः सर्वाः रावणेन हृताः स्त्रियः ।&lt;br&gt;&#xA;१९४. समदा मदनेनैव मोहिताः काश्चिदागताः ॥&lt;br&gt;&#xA;१९५. न तत्र काश्चित् प्रमदा प्रसह्य&lt;br&gt;&#xA;१९६. वीर्योपपन्नेन गुणेन लब्धाः ।&lt;br&gt;&#xA;१९७. न चान्यकामापि न चान्यपूर्वा&lt;br&gt;&#xA;१९८. विना वरार्हां जनकात्मजां तु ॥&lt;br&gt;&#xA;१९९. न चाकुलीना न च हीनरूपा&lt;br&gt;&#xA;२००. नादक्षिणा नानुपचारयुक्ता ।&lt;br&gt;&#xA;२०१. भार्याभवत् तस्य न हीनसत्त्वा&lt;br&gt;&#xA;२०२. न चापि कान्तस्य न कामनीया ॥&lt;br&gt;&#xA;२०३. बभूव बुद्धिस्तु हरीश्वरस्य&lt;br&gt;&#xA;२०४. यदीदृशी राघवधर्मपत्नी ।&lt;br&gt;&#xA;२०५. इमा महाराक्षसराजभार्याः&lt;br&gt;&#xA;२०६. सुजातमस्येति हि साधुबुद्धेः ॥&lt;br&gt;&#xA;२०७. पुनश्च सोऽचिन्तयदार्तरूपो&lt;br&gt;&#xA;२०८. ध्रुवं विशिष्टा गुणतो हि सीता ।&lt;br&gt;&#xA;२०९. अथायमस्यां कृतवान् महात्मा&lt;br&gt;&#xA;२१०. लङ्केश्वरः कष्टमनार्यकर्म ॥&lt;br&gt;&#xA;२११. तत्र दिव्योपमं मुख्यं स्फाटिकं रत्नभूषितम् ।&lt;br&gt;&#xA;२१२. अवेक्षमाणो हनुमान् ददर्श शयनासनम् ॥&lt;br&gt;&#xA;२१३. तस्मिन् जीमूतसङ्काशं प्रदीप्तोज्ज्वलकुण्डलम् ।&lt;br&gt;&#xA;२१४. लोहिताक्षं महाबाहुं महारजतवाससम् ।&lt;br&gt;&#xA;२१५. लोहितेनानुलिप्ताङ्गं चन्दनेन सुगन्धिना ।&lt;br&gt;&#xA;२१६. सन्ध्यारक्तमिवाकाशे तोयदं सतडिद्गणम् ।&lt;br&gt;&#xA;२१७. वृतमाभरणैर्दिव्यैः सुरूपं कामरूपिणम् ।&lt;br&gt;&#xA;२१८. सवृक्षवनगुल्माढ्यं प्रसुप्तमिव मन्दरम् ।&lt;br&gt;&#xA;२१९. प्रियं राक्षसकन्यानां राक्षसानां सुखावहम् ।&lt;br&gt;&#xA;२२०. भास्वरे शयने वीरं प्रसुप्तं राक्षसाधिपम् ।&lt;br&gt;&#xA;२२१. क्रीडित्वोपरतं रात्रौ ददर्श स महाकपिः ॥&lt;br&gt;&#xA;२२२. निःश्वसन्तं यथा नागं रावणं वानरोत्तमः ।&lt;br&gt;&#xA;२२३. आसाद्य परमोद्विग्नः सोपासर्पत् सुभीतवत् ॥&lt;br&gt;&#xA;२२४. अथारोहणमासाद्य वेदिकान्तरमाश्रितः ।&lt;br&gt;&#xA;२२५. सुप्तं राक्षसशार्दूलं प्रेक्षते स्म महाकपिः ॥&lt;br&gt;&#xA;२२६. शुशुभे राक्षसेन्द्रस्य स्वपतः शयनं शुभम् ।&lt;br&gt;&#xA;२२७. गन्धहस्तिनि संविष्टे यथा प्रस्रवणं महत् ॥&lt;br&gt;&#xA;२२८. काञ्चनाङ्गदसन्नद्धौ ददर्श स महात्मनः ।&lt;br&gt;&#xA;२२९. विक्षिप्तौ राक्षसेन्द्रस्य भुजौ इन्द्रध्वजोपमौ ॥&lt;br&gt;&#xA;२३०. ऐरावतविषाणाग्रैः आपीडनकृतव्रणौ ।&lt;br&gt;&#xA;२३१. वज्रोल्लिखितपीनांसौ विष्णुचक्रपरिक्षतौ ।&lt;br&gt;&#xA;२३२. पीनौ समसुजातांसौ सङ्गतौ बलसंयुतौ ।&lt;br&gt;&#xA;२३३. सलक्षणनखाङ्गुष्टौ स्वङ्गुलीयकलक्षितौ ।&lt;br&gt;&#xA;२३४. विक्षिप्तौ शयने शुभ्रे पञ्चशीर्षाविवोरगौ ।&lt;br&gt;&#xA;२३५. उत्तमस्त्रीविमृदितौ गन्धोत्तमनिषेवितौ ।&lt;br&gt;&#xA;२३६. यक्षपन्नगगन्धर्वदेवदानवराविणौ ।&lt;br&gt;&#xA;२३७. ददर्श स कपिस्तस्य बाहू शयनसंस्थितौ ॥&lt;br&gt;&#xA;२३८. चूतपुन्नागसुरभिः वकुलोत्तमसंयुतः ।&lt;br&gt;&#xA;२३९. मृष्टान्नरससंयुक्तः पानगन्धपुरःसरः ।&lt;br&gt;&#xA;२४०. शयानस्य विनिःश्वासः निश्चक्राम महामुखात् ॥&lt;br&gt;&#xA;२४१. मुक्तामणिविचित्रेण काञ्चनेन विराजितम् ।&lt;br&gt;&#xA;२४२. मुकुटेनापवृत्तेन कुण्डलोज्ज्वलिताननम् ।&lt;br&gt;&#xA;२४३. रक्तचन्दनदिग्धेन तथा हारेण शोभिना ।&lt;br&gt;&#xA;२४४. पीनायतविशालेन वक्षसाभिविराजितम् ।&lt;br&gt;&#xA;२४५. पाण्डुरेणापविद्धेन क्षौमेण क्षतजेक्षणम् ।&lt;br&gt;&#xA;२४६. महार्हेण सुसंवीतं पीतेनोत्तरवाससा ।&lt;br&gt;&#xA;२४७. माषराशिप्रतीकाशं निःश्वसन्तं भुजङ्गवत् ।&lt;br&gt;&#xA;२४८. गाङ्गे महति तोयान्ते प्रसुप्तमिव कुञ्जरम् ।&lt;br&gt;&#xA;२४९. चतुर्भिः काञ्चनैः दीपैः दीप्यमानं चतुर्दिशम् ।&lt;br&gt;&#xA;२५०. प्रकाशीकृतसर्वाङ्गं मेघं विद्युद्गणैरिव ।&lt;br&gt;&#xA;२५१. पादमूलगताश्चापि ददर्श सुमहात्मनः ।&lt;br&gt;&#xA;२५२. पत्नीः स प्रियभार्यस्य तस्य रक्षःपतेर्गृहे ॥&lt;br&gt;&#xA;२५३. शशिप्रकाशवदना वरकुण्डलभूषणाः ।&lt;br&gt;&#xA;२५४. नृत्यवादित्रकुशलाः राक्षसेन्द्रभुजाङ्कगाः ।&lt;br&gt;&#xA;२५५. वराभरणधारिण्यो निषण्णा ददृशे कपिः ॥&lt;br&gt;&#xA;२५६. तासां चन्द्रोपमैर्वक्त्रैः शुभैर्ललितकुण्डलैः ।&lt;br&gt;&#xA;२५७. विरराज विमानं तन्नभस्तारागणैरिव ॥&lt;br&gt;&#xA;२५८. मदव्यायामखिन्नास्ता राक्षसेन्द्रस्य योषितः ।&lt;br&gt;&#xA;२५९. तेषु तेष्ववकाशेषु प्रसुप्तास्तनुमध्यमाः ॥&lt;br&gt;&#xA;२६०. आतोद्यानि विचित्राणि परिष्वज्य वरस्त्रियः ।&lt;br&gt;&#xA;२६१. निपीड्‍य च कुचैः सुप्ताः कामिन्यः कामुकानिव ॥&lt;br&gt;&#xA;२६२. तासामेकान्तविन्यस्ते शयानां शयने शुभे ।&lt;br&gt;&#xA;२६३. ददर्श रूपसंपन्नामथ तां स कपिः स्त्रियम् ॥&lt;br&gt;&#xA;२६४. मुक्तामणिसमायुक्तैः भूषणैः सुविभूषिताम् ।&lt;br&gt;&#xA;२६५. विभूषयन्तीमिव च स्वश्रिया भवनोत्तमम् ।&lt;br&gt;&#xA;२६६. गौरीं कनकवर्णाभामिष्टामन्तःपुरेश्वरीम् ।&lt;br&gt;&#xA;२६७. कपिर्मन्दोदरीं तत्र शयानां चारुरूपिणीम् ।&lt;br&gt;&#xA;२६८. स तां दृष्ट्वा महाबाहुः भूषितां मारुतात्मजः ।&lt;br&gt;&#xA;२६९. तर्कयामास सीतेति रूपयौवनसंपदा ।&lt;br&gt;&#xA;२७०. हर्षेण महता युक्तो ननन्द हरियूथपः ॥&lt;br&gt;&#xA;२७१. अवधूय च तां बुद्धिं बभूवावस्थितस्तदा ।&lt;br&gt;&#xA;२७२. जगाम चापरां चिन्तां सीतां प्रति महाकपिः ॥&lt;br&gt;&#xA;२७३. न रामेण वियुक्ता सा स्वप्तुमर्हति भामिनी ।&lt;br&gt;&#xA;२७४. न भोक्तुं नाप्यलङ्कर्तुं न पानमुपसेवितुम् ।&lt;br&gt;&#xA;२७५. नान्यं नरमुपस्थातुं सुराणामपि चेश्वरम् ॥&lt;br&gt;&#xA;२७६. न हि रामसमः कश्चित् विद्यते त्रिदशेष्वपि ॥&lt;br&gt;&#xA;२७७. अन्येयमिति निश्चित्य भूयस्तत्र चचार सः ।&lt;br&gt;&#xA;२७८. पानभूमौ हरिश्रेष्ठः सीतासन्दर्शनोत्सुकः ॥&lt;br&gt;&#xA;२७९. सर्वकामैरुपेतां च पानभूमिं महात्मनः ।&lt;br&gt;&#xA;२८०. ददर्श कपिशार्दूलः तस्य रक्षःपतेर्गृहे ॥&lt;br&gt;&#xA;२८१. मृगाणां महिषाणां च वराहाणां च भागशः ।&lt;br&gt;&#xA;२८२. तत्र न्यस्तानि मांसानि पानभूमौ ददर्श सः ॥&lt;br&gt;&#xA;२८३. लेह्यानुच्चावचान् पेयान् भोज्यान्युच्चावचानि च ।&lt;br&gt;&#xA;२८४. कृकलान् विविधान् छागान् हनुमानन्ववैक्षत ॥&lt;br&gt;&#xA;२८५. तथाम्ललवणोत्तंसैः विविधै रागखाण्डवैः ।&lt;br&gt;&#xA;२८६. महानूपुरकेयूरैः अपविद्धैः महाधनैः ।&lt;br&gt;&#xA;२८७. पानभाजनविक्षिप्तैः फलैश्च विविधैरपि ।&lt;br&gt;&#xA;२८८. कृतपुष्पोपहारा भूः अधिकां पुष्यति श्रियम् ॥&lt;br&gt;&#xA;२८९. तत्र तत्र च विन्यस्तैः सुश्लिष्टशयनासनैः ।&lt;br&gt;&#xA;२९०. पानभूमिर्विना वह्निं प्रदीप्तेवोपलक्ष्यते ॥&lt;br&gt;&#xA;२९१. बहुप्रकारैर्विविधैः वरसंस्कारसंस्कृतैः ।&lt;br&gt;&#xA;२९२. मांसैः कुशलसंयुक्तैः पानभूमिगतैः पृथक् ।&lt;br&gt;&#xA;२९३. दिव्या प्रसन्ना विविधा सुराः कृतसुरा अपि ।&lt;br&gt;&#xA;२९४. शर्करासवमाध्वीकाः पुष्पासवफलासवाः ।&lt;br&gt;&#xA;२९५. वासचूर्णैश्च विविधैः दृष्टास्तैस्तैः पृथक् पृथक् ।&lt;br&gt;&#xA;२९६. सन्तता शुशुभे भूमिः माल्यैश्च बहुसंस्थितैः ॥&lt;br&gt;&#xA;२९७. क्वचिदर्धावशेषाणि क्वचित् पीतान्यशेषतः ।&lt;br&gt;&#xA;२९८. क्वचिन्नैव प्रपीतानि पानानि स ददर्श ह ॥&lt;br&gt;&#xA;२९९. अन्यत्रापि वरस्त्रीणां रूपसम्लापशायिनाम् ।&lt;br&gt;&#xA;३००. सहस्रं युवतीनां तु प्रसुप्तं स ददर्श ह ॥&lt;br&gt;&#xA;३०१. एवं सर्वमशेषेण रावणान्तःपुरं कपिः ।&lt;br&gt;&#xA;३०२. ददर्श स महातेजा न ददर्श च जानकीम् ॥&lt;br&gt;&#xA;३०३. निरीक्षमाणश्च ततः ताः स्त्रियः स महाकपिः ।&lt;br&gt;&#xA;३०४. जगाम महतीं शङ्कां धर्मसाध्वसशङ्कितः ॥&lt;br&gt;&#xA;३०५. परदारावरोधस्य प्रसुप्तस्य निरीक्षणम् ।&lt;br&gt;&#xA;३०६. इदं खलु ममात्यर्थं धर्मलोपं करिष्यति ॥&lt;br&gt;&#xA;३०७. तस्य प्रादुरभूत् चिन्ता पुनरन्या मनस्विनः ।&lt;br&gt;&#xA;३०८. निश्चितैकान्तचित्तस्य कार्यनिश्चयदर्शिनी ॥&lt;br&gt;&#xA;३०९. कामं दृष्टा मया सर्वा विश्वस्ता रावणस्त्रियः ।&lt;br&gt;&#xA;३१०. न तु मे मनसा किञ्चित् वैकृत्यमुपपद्यते ॥&lt;br&gt;&#xA;३११. मनो हि हेतुः सर्वेषां इन्द्रियाणां प्रवर्तने ।&lt;br&gt;&#xA;३१२. शुभाशुभास्ववस्थासु तच्च मे सुव्यवस्थितम् ॥&lt;br&gt;&#xA;३१३. नान्यत्र हि मया शक्या वैदेही परिमार्गितुम् ।&lt;br&gt;&#xA;३१४. स्त्रियो हि स्त्रीषु दृश्यन्ते सदा संपरिमार्गणे ॥&lt;br&gt;&#xA;३१५. नशक्यं प्रमदा नष्टा मृगीषु परिमार्गितुम् ।&lt;br&gt;&#xA;३१६. तदिदं मार्गितं तावत् शुद्धेन मनसा मया ॥&lt;br&gt;&#xA;३१७. रावणान्तःपुरं सर्वं दृश्यते न च जानकी ॥&lt;br&gt;&#xA;३१८. तामपश्यन् कपिस्तत्र पश्यन्श्चान्या वरस्त्रियः ।&lt;br&gt;&#xA;३१९. आपानभूमिमुत्सृज्य तां विचेतुं प्रचक्रमे ॥&lt;br&gt;&#xA;३२०. भूमीगृहान्श्चैत्यगृहान् गृहातिगृहकानपि ।&lt;br&gt;&#xA;३२१. उत्पतन् निपतन्श्चापि तिष्ठन् गच्छन् पुनः क्वचित् ।&lt;br&gt;&#xA;३२२. अपावृण्वन्श्च द्वाराणि कपाटान्यवघट्टयन् ।&lt;br&gt;&#xA;३२३. प्रविशन् निष्पतन्श्चापि प्रपतन्नुत्पतन्निव ।&lt;br&gt;&#xA;३२४. सर्वमप्यवकाशं स विचचार महाकपिः ॥&lt;br&gt;&#xA;३२५. चतुरङ्गुलमात्रोऽपि नावकाशः स विद्यते ।&lt;br&gt;&#xA;३२६. रावणान्तःपुरे तस्मिन् यं कपिर्न जगाम सः ॥&lt;br&gt;&#xA;३२७. प्राकारान्तरवीथ्यश्च वेदिकाश्चैत्यसंश्रयाः ।&lt;br&gt;&#xA;३२८. श्वभ्राश्च पुष्करिण्यश्च सर्वं तेनावलोकितम् ॥&lt;br&gt;&#xA;३२९. राक्षस्यो विविधाकारा विरूपा विकृतास्तथा ।&lt;br&gt;&#xA;३३०. दृष्टा हनुमता तत्र न तु सा जनकात्मजा ॥&lt;br&gt;&#xA;३३१. रूपेणाप्रतिमा लोके वरा विद्याधरस्त्रियः ।&lt;br&gt;&#xA;३३२. दृष्टा हनुमता तत्र न तु राघवनन्दिनी ॥&lt;br&gt;&#xA;३३३. प्रमथ्य राक्षसेन्द्रेण नागकन्या बलाद् हृताः ।&lt;br&gt;&#xA;३३४. दृष्टा हनुमता तत्र न सा जनकनन्दिनी ॥&lt;br&gt;&#xA;३३५. उद्योगं वानरेन्द्राणां प्लवनं सागरस्य च ।&lt;br&gt;&#xA;३३६. व्यर्थं वीक्ष्यानिलसुतः चिन्तां पुनरुपागतः ॥&lt;br&gt;&#xA;३३७. पल्वलानि तटाकानि सरांसि सरितस्तथा ।&lt;br&gt;&#xA;३३८. नद्योऽनूपवनान्ताश्च दुर्गाश्च धरणीधराः ।&lt;br&gt;&#xA;३३९. लोलिता वसुधा सर्वा न च पश्यामि जानकीम् ॥&lt;br&gt;&#xA;३४०. इह संपातिना सीता रावणस्य निवेशने ।&lt;br&gt;&#xA;३४१. आख्याता गृध्रराजेन न च सा दृश्यते न किम् ॥&lt;br&gt;&#xA;३४२. किं नु सीताथ वैदेही मैथिली जनकात्मजा ।&lt;br&gt;&#xA;३४३. उपतिष्ठेत विवशा रावणेन हृता बलात् ॥&lt;br&gt;&#xA;३४४. उपर्युपरि सा नूनं सागरं क्रमतस्तदा ।&lt;br&gt;&#xA;३४५. विवेष्टमाना पतिता समुद्रे जनकात्मजा ॥&lt;br&gt;&#xA;३४६. अहो क्षुद्रेण चानेन रक्षन्ती शीलमात्मनः ।&lt;br&gt;&#xA;३४७. अबन्धुः भक्षिता सीता रावणेन तपस्विनी ॥&lt;br&gt;&#xA;३४८. अथवा राक्षसेन्द्रस्य पत्नीभिरसितेक्षणा ।&lt;br&gt;&#xA;३४९. अदुष्टा दुष्टभावाभिः भक्षिता सा भविष्यति ॥&lt;br&gt;&#xA;३५०. अथवा निहिता मन्ये रावणस्य निवेशने ।&lt;br&gt;&#xA;३५१. भृशं लालप्यते सीता पञ्जरस्थेव सारिका ॥&lt;br&gt;&#xA;३५२. जनकस्य कुले जाता रामपत्नी सुमध्यमा ।&lt;br&gt;&#xA;३५३. कथमुत्पलपत्राक्षी रावणस्य वशं व्रजेत् ॥&lt;br&gt;&#xA;३५४. विनष्टा वा प्रणष्टा वा मृता वा जनकात्मजा ।&lt;br&gt;&#xA;३५५. रामस्य प्रियभार्यस्य न निवेदयितुं क्षमम् ॥&lt;br&gt;&#xA;३५६. निवेद्यमाने दोषः स्यात् दोषः स्यात् अनिवेदने ।&lt;br&gt;&#xA;३५७. कथं नु खलु कर्तव्यं विषमं प्रतिभाति मे ॥&lt;br&gt;&#xA;३५८. यदि सीतामदृष्ट्वाहं वानरेन्द्रपुरीमितः ।&lt;br&gt;&#xA;३५९. गमिष्यामि ततः को मे पुरुषार्थो भविष्यति ॥&lt;br&gt;&#xA;३६०. गत्वा तु यदि काकुत्स्थं वक्ष्यामि परुषं वचः ।&lt;br&gt;&#xA;३६१. न दृष्टेति मया सीता ततस्त्यक्षति जीवितम् ॥&lt;br&gt;&#xA;३६२. कृतज्ञः सत्यसन्धश्च सुग्रीवः प्लवगाधिपः ।&lt;br&gt;&#xA;३६३. रामं तथागतं दृष्ट्वा ततस्त्यक्षति जीवितम् ॥&lt;br&gt;&#xA;३६४. घोरमारोदनं मन्ये गते मयि भविष्यति ।&lt;br&gt;&#xA;३६५. इक्ष्वाकुकुलनाशश्च नाशश्चैव वनौकसाम् ॥&lt;br&gt;&#xA;३६६. सोऽहं नैव गमिष्यामि किष्किन्धां नगरीमितः ।&lt;br&gt;&#xA;३६७. मय्यगच्छति चेहस्थे धर्मात्मानौ महारथौ ।&lt;br&gt;&#xA;३६८. आशया तौ धरिष्येते वानराश्च मनस्विनः ॥&lt;br&gt;&#xA;३६९. सागरानूपजे देशे बहुमूलफलोदके ।&lt;br&gt;&#xA;३७०. चितिं कृत्वा प्रवेक्ष्यामि समिद्धमरणीसुतम् ॥&lt;br&gt;&#xA;३७१. सुजातमूला सुभगा कीर्तिमाला यशस्विनी ।&lt;br&gt;&#xA;३७२. प्रभग्ना चिररात्रीयं मम सीतामपश्यतः ॥&lt;br&gt;&#xA;३७३. अनिर्वेदः श्रियो मूलं अनिर्वेदः परं सुखम् ।&lt;br&gt;&#xA;३७४. अनिर्वेदो हि सततं सर्वार्थेषु प्रवर्तकः ॥&lt;br&gt;&#xA;३७५. करोति सफलं जन्तोः कर्म यच्च करोति सः ।&lt;br&gt;&#xA;३७६. तस्मादनिर्वेदकरं यत्नं चेष्टेऽहमुत्तमम् ॥&lt;br&gt;&#xA;३७७. विनाशे बहवो दोषा जीवन् प्राप्नोति भद्रकम् ।&lt;br&gt;&#xA;३७८. तस्मात् प्राणान् धरिष्यामि ध्रुवो जीवितसङ्गमः ॥&lt;br&gt;&#xA;३७९. यावत् सीतां न पश्यामि रामपत्नीं यशस्विनीम् ।&lt;br&gt;&#xA;३८०. तावदेतां पुरीं लङ्कां विचिनोमि पुनः पुनः ॥&lt;br&gt;&#xA;३८१. अशोकवनिका चापि महतीयं महाद्रुमा ।&lt;br&gt;&#xA;३८२. इमामधिगमिष्यामि न हीयं विचिता मया ॥&lt;br&gt;&#xA;३८३. स मुहूर्तमिव ध्यात्वा चिन्तावग्रथितेन्द्रियः ।&lt;br&gt;&#xA;३८४. उदतिष्ठन् महातेजा हनूमान् मारुतात्मजः ॥&lt;br&gt;&#xA;३८५. नमोऽस्तु रामाय सलक्ष्मणाय&lt;br&gt;&#xA;३८६. देव्यै च तस्यै जनकात्मजायै ।&lt;br&gt;&#xA;३८७. नमोऽस्तु रुद्रेन्द्रयमानिलेभ्यो&lt;br&gt;&#xA;३८८. नमोऽस्तु चन्द्राग्निमरुद्गणेभ्यः ॥&lt;br&gt;&#xA;३८९. स तेभ्यस्तु नमस्कृत्वा सुग्रीवाय च मारुतिः ।&lt;br&gt;&#xA;३९०. दिशः सर्वाः समालोक्य सोऽशोकवनिकां प्रति ।&lt;br&gt;&#xA;३९१. स गत्वा मनसा पूर्वमशोकवनिकां शुभाम् ।&lt;br&gt;&#xA;३९२. उत्तरं चिन्तयामास वानरो मारुतात्मजः ॥&lt;br&gt;&#xA;३९३. सिद्धिं दिशन्तु मे सर्वे देवाः सर्षिगणास्त्विह ।&lt;br&gt;&#xA;३९४. सिद्धिं सर्वाणि भूतानि भूतानां चैव यः प्रभुः ।&lt;br&gt;&#xA;३९५. दास्यन्ति मम ये चान्येऽप्यदृष्टाः पथि गोचराः ॥&lt;br&gt;&#xA;३९६. स मुहूर्तमिव ध्यात्वा मनसा चाधिगम्य ताम् ।&lt;br&gt;&#xA;३९७. ज्यामुक्त इव नाराचः पुप्लुवे वृक्षवाटिकाम् ॥&lt;br&gt;&#xA;३९८. सालानशोकान् भव्यान्श्च चम्पकान्श्च सुपुष्पितान् ।&lt;br&gt;&#xA;३९९. उद्दालकान् नागवृक्षान् चूतान् कपिमुखानपि ।&lt;br&gt;&#xA;४००. पुष्पिताग्रान् वसन्तादौ ददर्श विविधान् द्रुमान् ॥&lt;br&gt;&#xA;४०१. वृतां नानाविधैर्वृक्षैः पुष्पोपगफलोपगैः ।&lt;br&gt;&#xA;४०२. कोकिलैर्भृङ्गराजैश्च मत्तैर्नित्यनिषेविताम् ।&lt;br&gt;&#xA;४०३. प्रहृष्टमनुजां काले मृगपक्षिमदाकुलाम् ।&lt;br&gt;&#xA;४०४. उदितादित्यसङ्काशां ददर्श हनुमान् कपिः ॥&lt;br&gt;&#xA;४०५. मार्गमाणो वरारोहां राजपुत्रीमनिन्दिताम् ।&lt;br&gt;&#xA;४०६. सुखप्रसुप्तान् विहगान् बोधयामास वानरः ॥&lt;br&gt;&#xA;४०७. उत्पतद्भिः द्विजगणैः पक्षैः सालैः समाहताः ।&lt;br&gt;&#xA;४०८. अनेकवर्णा विविधा मुमुचुः पुष्पवृष्टयः ॥&lt;br&gt;&#xA;४०९. पुष्पावकीर्णः शुशुभे हनूमान् मारुतात्मजः ।&lt;br&gt;&#xA;४१०. अशोकवनिकामध्ये यथा पुष्पमयो गिरिः ॥&lt;br&gt;&#xA;४११. दिशः सर्वाभिधावन्तं वृक्षखण्डगतं कपिम् ।&lt;br&gt;&#xA;४१२. दृष्ट्वा सर्वाणि भूतानि वसन्त इति मेनिरे ॥&lt;br&gt;&#xA;४१३. वृक्षेभ्यः पतितैः पुष्पैः अवकीर्णा पृथग्विधैः ।&lt;br&gt;&#xA;४१४. रराज वसुधा तत्र प्रमदेव विभूषिता ॥&lt;br&gt;&#xA;४१५. तरस्विना ते तरवः तरसाभिप्रकम्पिताः ।&lt;br&gt;&#xA;४१६. निर्धूतपत्रशिखराः शीर्णपुष्पफलद्रुमाः ।&lt;br&gt;&#xA;४१७. निक्षिप्तवस्त्राभरणा धूर्ता इव पराजिताः ॥&lt;br&gt;&#xA;४१८. विधूतकेशी युवतिः यथा मृदितवर्णका ।&lt;br&gt;&#xA;४१९. निपीतशुभदन्तोष्टी नखैर्दन्तैश्च विक्षता ।&lt;br&gt;&#xA;४२०. तथा लाङ्गूलहस्तैस्तु चरणाभ्यां च मर्दिता ।&lt;br&gt;&#xA;४२१. तथैवाशोकवनिका प्रभग्नवनपादपा ॥&lt;br&gt;&#xA;४२२. ततोऽम्बुधरसङ्काशं प्रवृद्धशिखरं गिरिम् ।&lt;br&gt;&#xA;४२३. ददर्श कपिशार्दूलो रम्यं जगति पर्वतम् ॥&lt;br&gt;&#xA;४२४. ददर्श च नगात् तस्मात् नदीं निपतितां कपिः ।&lt;br&gt;&#xA;४२५. अङ्कादिव समुत्पत्य प्रियस्य पतितां प्रियाम् ॥&lt;br&gt;&#xA;४२६. जले निपतिताग्रैश्च पादपैरुपशोभिताम् ।&lt;br&gt;&#xA;४२७. वार्यमाणामिव क्रुद्धां प्रमदां प्रियबन्धुभिः ।&lt;br&gt;&#xA;४२८. पुनरावृत्ततोयान्श्च ददर्श स महाकपिः ।&lt;br&gt;&#xA;४२९. प्रसन्नामिव कान्तस्य कान्तां पुनरुपस्थिताम् ॥&lt;br&gt;&#xA;४३०. लताप्रतानैर्बहुभिः पर्णैश्च बहुभिर्वृताम् ।&lt;br&gt;&#xA;४३१. काञ्चनीं शिंशपामेकां ददर्श स महाकपिः ॥&lt;br&gt;&#xA;४३२. तामारुह्य महावेगः शिंशपां पर्णसंवृताम् ।&lt;br&gt;&#xA;४३३. इतो द्रक्ष्यामि वैदेहीं रामदर्शनलालसाम् ।&lt;br&gt;&#xA;४३४. वनमेष्यति साद्येह रामचिन्तानुकर्शिता ।&lt;br&gt;&#xA;४३५. सन्ध्याकालमनाः श्यामा ध्रुवमेष्यति जानकी ।&lt;br&gt;&#xA;४३६. नदीं चेमां शुभजलां सन्ध्यार्थे वरवर्णिनी ।&lt;br&gt;&#xA;४३७. यदि जीवति सा देवी ताराधिपनिभानना ॥&lt;br&gt;&#xA;४३८. एवं तु मत्वा हनुमान् महात्मा&lt;br&gt;&#xA;४३९. प्रतीक्षमाणो मनुजेन्द्रपत्नीम् ।&lt;br&gt;&#xA;४४०. अवेक्षमाणश्च ददर्श सर्वम्&lt;br&gt;&#xA;४४१. सपुष्पिते पर्णघने निलीनः ॥&lt;br&gt;&#xA;४४२. स वीक्षमाणस्तत्रस्थो मार्गमाणश्च मैथिलीम् ।&lt;br&gt;&#xA;४४३. अवेक्षमाणश्च महीं सर्वां तामन्ववैक्षत ॥&lt;br&gt;&#xA;४४४. शातकुम्भनिभाः केचित् केचिदग्निशिखप्रभाः ।&lt;br&gt;&#xA;४४५. नीलाञ्जननिभाः केचित् तत्राशोकाः सहस्रशः ॥&lt;br&gt;&#xA;४४६. द्वितीयमिवचाकाशं पुष्पज्योतिर्गणायुतम् ।&lt;br&gt;&#xA;४४७. पुष्परत्नशतैः चित्रं पञ्चमं सागरं यथा ।&lt;br&gt;&#xA;४४८. सर्वर्तुपुष्पैर्निचितं पादपैर्मधुगन्धिभिः ।&lt;br&gt;&#xA;४४९. नानानिनादैरुद्यानं रम्यं मृगगणद्विजैः ।&lt;br&gt;&#xA;४५०. अनेकगन्धप्रवहं मारुतिः समुदैक्षत ॥&lt;br&gt;&#xA;४५१. अशोकवनिकायां तु तस्यां वानरपुङ्गवः ।&lt;br&gt;&#xA;४५२. मध्ये स्तम्भसहस्रेण स्थितं कैलासपाण्डुरम् ।&lt;br&gt;&#xA;४५३. प्रवालकृतसोपानं तप्तकाञ्चनवेदिकम् ।&lt;br&gt;&#xA;४५४. मुष्णन्तमिव चक्षूम्षि द्योतमानमिव श्रिया ।&lt;br&gt;&#xA;४५५. निर्मलं प्राम्शुभावत्वात् उल्लिखन्तमिवाम्बरम् ।&lt;br&gt;&#xA;४५६. स ददर्शाविदूरस्थं चैत्यप्रासादमुच्छ्रितम् ॥&lt;br&gt;&#xA;४५७. स ददर्शाविदूरस्था राक्षसीर्घोरदर्शनाः ।&lt;br&gt;&#xA;४५८. विकृताः पिङ्गलाः कालीः क्रोधनाः कलहप्रियाः ।&lt;br&gt;&#xA;४५९. कालायसमहाशूलकूटमुद्गरधारिणीः ।&lt;br&gt;&#xA;४६०. वराहमृगशार्दूलमहिषाजशिवामुखाः ।&lt;br&gt;&#xA;४६१. मांसशोणितदिग्धाङ्गीः मांसशोणितभोजनाः ।&lt;br&gt;&#xA;४६२. स्कन्धवन्तमुपासीनाः परिवार्य वनस्पतिम् ॥&lt;br&gt;&#xA;४६३. तस्याधस्ताच्च तां देवीं राक्षसीभिः समावृताम् ।&lt;br&gt;&#xA;४६४. उपवासकृशां दीनां निःश्वसन्तीं पुनः पुनः ।&lt;br&gt;&#xA;४६५. अश्रुपूर्णमुखीं भीरुं नित्यं दुःखपरायणाम् ।&lt;br&gt;&#xA;४६६. प्रियं जनमपश्यन्तीं पश्यन्तीं राक्षसीगणम् ।&lt;br&gt;&#xA;४६७. स्वगणेन मृगीं हीनां श्वगणेनावृतामिव ।&lt;br&gt;&#xA;४६८. वियूथां सिंहसंरुद्धां बद्धां गजवधूमिव ।&lt;br&gt;&#xA;४६९. चन्द्ररेखां पयोदान्ते शारदाभ्रैरिवावृताम् ।&lt;br&gt;&#xA;४७०. क्षीणपुण्यां च्युतां भूमौ तारां निपतितामिव ।&lt;br&gt;&#xA;४७१. सुखार्हां दुःखसन्तप्तां व्यसनानामकोविदाम् ।&lt;br&gt;&#xA;४७२. सपङ्कामनलङ्कारां विपद्मामिव पद्मिनीम् ।&lt;br&gt;&#xA;४७३. पिनद्धां धूमजालेन शिखामिव विभावसोः ।&lt;br&gt;&#xA;४७४. ग्रहेणाङ्गारकेणेव पीडितामिव रोहिणीम् ।&lt;br&gt;&#xA;४७५. तां स्मृतीमिव सन्दिग्धां ऋद्धिं निपतितामिव ।&lt;br&gt;&#xA;४७६. विहतामिव च श्रद्धामाशां प्रतिहतामिव ।&lt;br&gt;&#xA;४७७. सोपसर्गां यथा सिद्धिं बुद्धिं सकलुषामिव ।&lt;br&gt;&#xA;४७८. अभूतेनापवादेन कीर्तिं निपतितामिव ।&lt;br&gt;&#xA;४७९. आम्नायानामयोगेन विद्यां प्रशिथिलामिव ।&lt;br&gt;&#xA;४८०. संस्कारेण यथा हीनां वाचमर्थान्तरं गताम् ।&lt;br&gt;&#xA;४८१. भूमौ सुतनुमासीनां नियतामिव तापसीम् ।&lt;br&gt;&#xA;४८२. मलिनेन तु वस्त्रेण परिक्लिष्टेन भामिनीम् ।&lt;br&gt;&#xA;४८३. संवृतां मृगशावाक्षीं ददर्श हनुमान् कपिः ॥&lt;br&gt;&#xA;४८४. तां समीक्ष्य विशालाक्षीं राजपुत्रीमनिन्दिताम् ।&lt;br&gt;&#xA;४८५. तर्कयामास सीतेति कारणैरुपपादिभिः ॥&lt;br&gt;&#xA;४८६. सुकृतौ कर्णवेष्टौ च श्वदम्ष्‍ट्रौ च सुसंस्थितौ ।&lt;br&gt;&#xA;४८७. मणिविद्रुमचित्राणि हस्तेष्वाभरणानि च ।&lt;br&gt;&#xA;४८८. श्यामानि चिरयुक्तत्वात् तथा संस्थानवन्ति च ।&lt;br&gt;&#xA;४८९. तान्येवैतानि मन्येऽहं यानि रामोऽन्वकीर्तयत् ॥&lt;br&gt;&#xA;४९०. तत्र यान्यवहीनानि तान्यहं नोपलक्षये ॥&lt;br&gt;&#xA;४९१. पीतं कनकपट्टाभं स्रस्तं तद्वसनं शुभम् ।&lt;br&gt;&#xA;४९२. उत्तरीयं नगासक्तं तदा दृष्टं प्लवङ्गमैः ॥&lt;br&gt;&#xA;४९३. भूषणानि च मुख्यानि दृष्टानि धरणीतले ।&lt;br&gt;&#xA;४९४. अनयैवापविद्धानि स्वनवन्ति महान्ति च ॥&lt;br&gt;&#xA;४९५. तां दीनां दीनवदनामदीनां भर्तृतेजसा ।&lt;br&gt;&#xA;४९६. भूषणैरुत्तमैर्हीनां भर्तृवात्सल्यभूषिताम् ।&lt;br&gt;&#xA;४९७. मृगकन्यामिव त्रस्तां वीक्षमाणां समन्ततः ।&lt;br&gt;&#xA;४९८. दहन्तीमिव निश्वासैः वृक्षान् पल्लवधारिणः ।&lt;br&gt;&#xA;४९९. अशोकवनिकामध्ये शोकसागरमाप्लुताम् ।&lt;br&gt;&#xA;५००. सङ्घातमिव शोकानां दुःखस्योर्मिमिवोत्थिताम् ।&lt;br&gt;&#xA;५०१. लक्षयामास लक्ष्मीवान् हनूमान् जनकात्मजाम् ॥&lt;br&gt;&#xA;५०२. सा मलेन च दिग्धाङ्गी वपुषा चाप्यलङ्कृता ।&lt;br&gt;&#xA;५०३. मृणाली पङ्कदिग्धेव विभाति न विभाति च ॥&lt;br&gt;&#xA;५०४. तां क्षमां सुविभक्ताङ्गीं विनाभरणशोभिनीम् ।&lt;br&gt;&#xA;५०५. प्रहर्षमतुलं लेभे मारुतिः प्रेक्ष्य मैथिलीम् ॥&lt;br&gt;&#xA;५०६. हर्षजानि च सोऽश्रूणि तां दृष्ट्वा मदिरेक्षणाम् ।&lt;br&gt;&#xA;५०७. मुमोच हनुमान्स्तत्र नमश्चक्रे च राघवम् ॥&lt;br&gt;&#xA;५०८. एवं सीतां तथा दृष्ट्वा हृष्टः पवनसंभवः ।&lt;br&gt;&#xA;५०९. जगाम मनसा रामं प्रशशंस च तं प्रभुम् ॥&lt;br&gt;&#xA;५१०. इयं कनकवर्णाङ्गी रामस्य महिषी प्रिया ।&lt;br&gt;&#xA;५११. प्रणष्टापि सती यस्य मनसो न प्रणश्यति ॥&lt;br&gt;&#xA;५१२. इयं सा यत्कृते रामः चतुर्भिरिह तप्यते ।&lt;br&gt;&#xA;५१३. कारुण्येनानृशंस्येन शोकेन मदनेन च ॥&lt;br&gt;&#xA;५१४. स्त्री प्रणष्टेति कारुण्यात् आश्रितेत्यानृशंस्यतः ।&lt;br&gt;&#xA;५१५. पत्नी नष्टेति शोकेन प्रियेति मदनेन च ॥&lt;br&gt;&#xA;५१६. अस्या देव्या यथा रूपमङ्गप्रत्यङ्गसौष्ठवम् ।&lt;br&gt;&#xA;५१७. रामस्य च यथा रूपं तस्येयमसितेक्षणा ॥&lt;br&gt;&#xA;५१८. अस्या देव्या मनस्तस्मिन् तस्य चास्यां प्रतिष्ठितम् ।&lt;br&gt;&#xA;५१९. तेनेयं स च धर्मात्मा मुहूर्तमपि जीवति ॥&lt;br&gt;&#xA;५२०. दुष्करं कृतवान् रामो हीनो यदनया प्रभुः ।&lt;br&gt;&#xA;५२१. धारयत्यात्मनो देहं न शोकेनावसीदति ॥&lt;br&gt;&#xA;५२२. स मुहूर्तमिव ध्यात्वा बाष्पपर्याकुलेक्षणः ।&lt;br&gt;&#xA;५२३. सीतामाश्रित्य तेजस्वी हनुमान् विललाप ह ॥&lt;br&gt;&#xA;५२४. अस्या हेतोर्विशालाक्ष्याः हतो वाली महाबलः ।&lt;br&gt;&#xA;५२५. यदि रामः समुद्रान्तां मेदिनीं परिवर्तयेत् ।&lt;br&gt;&#xA;५२६. अस्याः कृते जगच्चापि युक्तमित्येव मे मतिः ॥&lt;br&gt;&#xA;५२७. राज्यं वा त्रिषु लोकेषु सीता वा जनकात्मजा ।&lt;br&gt;&#xA;५२८. त्रैलोक्यराज्यं सकलं सीताया नाप्नुयात् कलाम् ॥&lt;br&gt;&#xA;५२९. मान्या गुरुविनीतस्य लक्ष्मणस्य गुरुप्रिया ।&lt;br&gt;&#xA;५३०. यदि सीता हि दुःखार्ता कालो हि दुरतिक्रमः ॥&lt;br&gt;&#xA;५३१. रामस्य व्यवसायज्ञा लक्ष्मणस्य च धीमतः ।&lt;br&gt;&#xA;५३२. नात्यर्थं क्षुभ्यते देवी गङ्गेव जलदागमे ॥&lt;br&gt;&#xA;५३३. तुल्यशीलवयोवृत्तां तुल्याभिजनलक्षणाम् ।&lt;br&gt;&#xA;५३४. राघवोऽर्हति वैदेहीं तं चेयमसितेक्षणा ॥&lt;br&gt;&#xA;५३५. इयं सा धर्मशीलस्य जनकस्य महात्मनः ।&lt;br&gt;&#xA;५३६. सुता मैथिलराजस्य सीता भर्तृदृढव्रता ॥&lt;br&gt;&#xA;५३७. विक्रान्तस्यार्यशीलस्य संयुगेष्वनिवर्तिनः ।&lt;br&gt;&#xA;५३८. स्नुषा दशरथस्यैषा ज्येष्ठा राज्ञो यशस्विनी ॥&lt;br&gt;&#xA;५३९. धर्मज्ञस्य कृतज्ञस्य रामस्य विदितात्मनः ।&lt;br&gt;&#xA;५४०. इयं सा दयिता भार्या राक्षसीवशमागता ॥&lt;br&gt;&#xA;५४१. सेयं कनकवर्णाङ्गी नित्यं सुस्मितभाषिणी ।&lt;br&gt;&#xA;५४२. सहते यातनामेतामनर्थानामभागिनी ॥&lt;br&gt;&#xA;५४३. कामभोगैः परित्यक्ता हीना बन्धुजनेन च ।&lt;br&gt;&#xA;५४४. धारयत्यात्मनो देहं तत्समागमकाङ्क्षिणी ॥&lt;br&gt;&#xA;५४५. नैषा पश्यति राक्षस्यो नेमान् पुष्पफलद्रुमान् ।&lt;br&gt;&#xA;५४६. एकस्थहृदया नूनं राममेवानुपश्यति ॥&lt;br&gt;&#xA;५४७. भर्ता नाम परं नार्याः शोभनं भूषणादपि ।&lt;br&gt;&#xA;५४८. एषा हि रहिता तेन शोभनार्हा न शोभते ॥&lt;br&gt;&#xA;५४९. हिमहतनलिनीव नष्टशोभा&lt;br&gt;&#xA;५५०. व्यसनपरम्परया निपीड्‍यमाना ।&lt;br&gt;&#xA;५५१. सहचररहितेव चक्रवाकी&lt;br&gt;&#xA;५५२. जनकसुता कृपणां दशां प्रपन्ना ॥&lt;br&gt;&#xA;५५३. इत्येवमर्थं कपिरन्ववेक्ष्य&lt;br&gt;&#xA;५५४. सीतेयमित्येव तु जातबुद्धिः ।&lt;br&gt;&#xA;५५५. संश्रित्य तस्मिन् निषसाद वृक्षे&lt;br&gt;&#xA;५५६. बली हरीणामृषभस्तरस्वी ॥&lt;/p&gt;</description>
    </item>
    <item>
      <title>०३ ०३ रावणकृतसीताभर्त्सनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/03_rAvaNakRtasItAbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/03_rAvaNakRtasItAbhartsanam/</guid>
      <description>&lt;p&gt;१. तथा विप्रेक्षमाणस्य वनं पुष्पितपादपम् ।&lt;br&gt;&#xA;२. विचिन्वतश्च वैदेहीं किञ्चित् शेषा निशाभवत् ॥&lt;br&gt;&#xA;३. षडङ्गवेदविदुषां क्रतुप्रवरयाजिनाम् ।&lt;br&gt;&#xA;४. शुश्राव ब्रह्मघोषान् स विरात्रे ब्रह्मराक्षसाम् ॥&lt;br&gt;&#xA;५. अथ मङ्गलवादित्रैः शब्दैः श्रोत्रमनोहरैः ।&lt;br&gt;&#xA;६. प्राबोध्यत महाबाहुः दशग्रीवो महाबलः ॥&lt;br&gt;&#xA;७. विबुध्य तु महाभागो राक्षसेन्द्रः प्रतापवान् ।&lt;br&gt;&#xA;८. स्रस्तमाल्याम्बरधरो वैदेहीमन्वचिन्तयत् ॥&lt;br&gt;&#xA;९. भृशं नियुक्तः तस्यां च मदनेन मदोत्कटः ।&lt;br&gt;&#xA;१०. न तु तं राक्षसः कामं शशाकात्मनि गूहितुम् ॥&lt;br&gt;&#xA;११. स सर्वाभरणैर्युक्तो बिभ्रच्छ्रियमनुत्तमाम् ।&lt;br&gt;&#xA;१२. अशोकवनिकामेव प्राविशत् सन्ततद्रुमाम् ॥&lt;br&gt;&#xA;१३. व्याविद्धहारकेयूराः समामृदितवर्णकाः ।&lt;br&gt;&#xA;१४. समागलितकेशान्ताः सस्वेदवदनास्तथा ।&lt;br&gt;&#xA;१५. घूर्णन्त्यो मदशेषेण निद्रया च शुभाननाः ।&lt;br&gt;&#xA;१६. प्रयान्तं नैर्‍ऋतपतिं नार्यो मदिरलोचनाः ।&lt;br&gt;&#xA;१७. बहुमानाच्च कामाच्च प्रियभार्यास्तमन्वयुः ॥&lt;br&gt;&#xA;१८. स च कामपराधीनः पतिस्तासां महाबलः ।&lt;br&gt;&#xA;१९. सीतासक्तमना मन्दो मन्दाञ्चितगतिर्बभौ ॥&lt;br&gt;&#xA;२०. वृतः परमनारीभिः ताराभिरिव चन्द्रमाः ।&lt;br&gt;&#xA;२१. तं ददर्श महातेजाः तेजोवन्तं महाकपिः ॥&lt;br&gt;&#xA;२२. रावणोऽयं महाबाहुः इति सञ्चिन्त्य वानरः ।&lt;br&gt;&#xA;२३. अवप्लुतो महातेजा हनुमान् मारुतात्मजः ॥&lt;br&gt;&#xA;२४. स तथाप्युग्रतेजाः सन् निर्धूतस्तस्य तेजसा ।&lt;br&gt;&#xA;२५. पत्रगुह्यान्तरे सक्तो हनुमान् संवृतोऽभवत् ॥&lt;br&gt;&#xA;२६. सीतामसितकेशान्तां सुश्रोणीं संहतस्तनीम् ।&lt;br&gt;&#xA;२७. दिदृक्षुरसितापाङ्गीमुपावर्तत रावणः ॥&lt;br&gt;&#xA;२८. ततो दृष्ट्वैव वैदेही रावणं राक्षसाधिपम् ।&lt;br&gt;&#xA;२९. रूपयौवनसंपन्नं भूषणोत्तमभूषितम् ।&lt;br&gt;&#xA;३०. प्रावेपत वरारोहा प्रवाते कदली यथा ॥&lt;br&gt;&#xA;३१. ऊरुभ्यां उदरं छाद्य बाहुभ्यां च पयोधरौ ।&lt;br&gt;&#xA;३२. उपविष्टा विशालाक्षी रुदती वरवर्णिनी ॥&lt;br&gt;&#xA;३३. दशग्रीवस्तु वैदेहीं रक्षितां राक्षसीगणैः ।&lt;br&gt;&#xA;३४. असंवृतायामासीनां धरण्यां संशितव्रताम् ।&lt;br&gt;&#xA;३५. ददर्श दीनां दुःखार्तां नावं सन्नामिवार्णवे ।&lt;br&gt;&#xA;३६. छिन्नां प्रपतितां भूमौ शाखामिव वनस्पतेः ॥&lt;br&gt;&#xA;३७. समीपं राजसिंहस्य रामस्य विदितात्मनः ।&lt;br&gt;&#xA;३८. सङ्कल्पहयसंयुक्तैः यान्तीमिव मनोरथैः ।&lt;br&gt;&#xA;३९. चेष्टमानामथाविष्टां पन्नगेन्द्रवधूमिव ।&lt;br&gt;&#xA;४०. धूप्यमानां ग्रहेणेव रोहिणीं धूमकेतुना ।&lt;br&gt;&#xA;४१. वृत्तशीले कुले जातामाचारवति धार्मिके ।&lt;br&gt;&#xA;४२. पुनः संस्कारमापन्नां जातामिव च दुष्कुले ।&lt;br&gt;&#xA;४३. पौर्णमासीमिव निशां तमोग्रस्तेन्दुमण्डलाम् ।&lt;br&gt;&#xA;४४. वेदीमिव परामृष्टां शान्तामग्निशिखामिव ।&lt;br&gt;&#xA;४५. उत्कृष्टपर्णकमलां वित्रासितविहङ्गमाम् ।&lt;br&gt;&#xA;४६. हस्तिहस्तपरामृष्टामाकुलामिव पद्मिनीम् ।&lt;br&gt;&#xA;४७. तप्यमानामिवोष्णेन मृणालीमचिरोद्‍धृताम् ।&lt;br&gt;&#xA;४८. गृहीतामालितां स्तम्भे यूथपेन विना कृताम् ।&lt;br&gt;&#xA;४९. निःश्वसन्तीं सुदुःखार्तां गजराजवधूमिव ।&lt;br&gt;&#xA;५०. एकया दीर्घया वेण्या शोभमानामयत्नतः ।&lt;br&gt;&#xA;५१. नीलया नीरदापाये वनराज्या महीमिव ।&lt;br&gt;&#xA;५२. उपवासेन शोकेन ध्यानेन च भयेन च ।&lt;br&gt;&#xA;५३. परिक्षीणां कृशां दीनामल्पाहारां तपोधनाम् ।&lt;br&gt;&#xA;५४. आयाचमानां दुःखार्तां प्राञ्जलिं देवतामिव ।&lt;br&gt;&#xA;५५. भावेन रघुमुख्यस्य दशग्रीवपराभवम् ।&lt;br&gt;&#xA;५६. साकारैर्मधुरैर्वाक्यैः न्यदर्शयत रावणः ॥&lt;br&gt;&#xA;५७. मां दृष्ट्वा नागनासोरु गूहमाना स्तनोदरम् ।&lt;br&gt;&#xA;५८. अदर्शनमिवात्मानं भयान्नेतुं त्वमिच्छसि ॥&lt;br&gt;&#xA;५९. कामये त्वां विशालाक्षि बहुमन्यस्व मां प्रिये ।&lt;br&gt;&#xA;६०. सर्वाङ्गगुणसंपन्ने सर्वलोकमनोहरे ॥&lt;br&gt;&#xA;६१. व्यपसर्पतु ते सीते भयं मत्तः समुत्थितम् ॥&lt;br&gt;&#xA;६२. स्वधर्मो रक्षसां भीरु सर्वदैव न संशयः ।&lt;br&gt;&#xA;६३. गमनं वा परस्त्रीणां हरणं संप्रमथ्य वा ॥&lt;br&gt;&#xA;६४. एवं चैवमकामां त्वां न च प्रक्ष्यामि मैथिली ।&lt;br&gt;&#xA;६५. कामं कामः शरीरे मे यथा कामं प्रवर्तताम् ॥&lt;br&gt;&#xA;६६. देवि नेह भयं कार्यं मयि विश्वसिहि प्रिये ।&lt;br&gt;&#xA;६७. प्रणयस्व च तत्त्वेन मैवं भूः शोकलालसा ॥&lt;br&gt;&#xA;६८. एकवेणी धराशय्या ध्यानं मलिनमम्बरम् ।&lt;br&gt;&#xA;६९. अस्थानेऽप्युपवासश्च नैतान्यौपयिकानि ते ॥&lt;br&gt;&#xA;७०. विचित्राणि च माल्यानि चन्दनान्यगुरूणि च ।&lt;br&gt;&#xA;७१. विविधानि च वासांसि दिव्यान्याभरणानि च ।&lt;br&gt;&#xA;७२. महार्हाणि च पानानि शयनान्यासनानि च ।&lt;br&gt;&#xA;७३. गीतं नृत्यं च वाद्यं च लभ मां प्राप्य मैथिली ॥&lt;br&gt;&#xA;७४. स्त्रीरत्नमसि मैवं भूः कुरु गात्रेषु भूषणम् ।&lt;br&gt;&#xA;७५. इदं ते चारु सञ्जातं यौवनं ह्यतिवर्तते ।&lt;br&gt;&#xA;७६. यदतीतं पुनर्नैति स्रोतः स्रोतस्विनामिव ॥&lt;br&gt;&#xA;७७. त्वां कृत्वोपरतो मन्ये रूपकर्ता स विश्वकृत् ।&lt;br&gt;&#xA;७८. न हि रूपोपमा ह्यन्या तवास्ति शुभदर्शने ॥&lt;br&gt;&#xA;७९. त्वां समासाद्य वैदेहि रूपयौवनशालिनीम् ।&lt;br&gt;&#xA;८०. कः पुनर्नातिवर्तेत साक्षादपि पितामहः ॥&lt;br&gt;&#xA;८१. यत् यत् पश्यामि ते गात्रं शीताम्शुसदृशानने ।&lt;br&gt;&#xA;८२. तस्मिन्स्तस्मिन् पृथुश्रोणि चक्षुर्मम निबध्यते ॥&lt;br&gt;&#xA;८३. भव मैथिलि भार्या मे मोहमेनं विसर्जय ।&lt;br&gt;&#xA;८४. बह्वीनामुत्तमस्त्रीणां ममाग्रमहिषी भव ॥&lt;br&gt;&#xA;८५. लोकेभ्यो यानि रत्नानि सप्रमथ्याहृतानि वै ।&lt;br&gt;&#xA;८६. तानि ते भीरु सर्वाणि राज्यं चैव ददामि ते ॥&lt;br&gt;&#xA;८७. विजित्य पृथिवीं सर्वां नानानगरमालिनीम् ।&lt;br&gt;&#xA;८८. जनकाय प्रदास्यामि तव हेतोर्विलासिनि ॥&lt;br&gt;&#xA;८९. नेह पश्यामि लोकेऽन्यं यो मे प्रतिबलो भवेत् ।&lt;br&gt;&#xA;९०. अशक्ता प्रत्यनीकेषु स्थातुं मम सुरासुराः ॥&lt;br&gt;&#xA;९१. इच्छ मां क्रियतामद्य प्रतिकर्म तवोत्तमम् ।&lt;br&gt;&#xA;९२. ऋद्धिं ममानुपश्य त्वं श्रियं भद्रे यशस्विनि ॥&lt;br&gt;&#xA;९३. किं करिष्यसि रामेण सुभगे चीरवाससा ।&lt;br&gt;&#xA;९४. निक्षिप्तविजयो रामो गतश्रीः वनगोचरः ॥&lt;br&gt;&#xA;९५. व्रती स्थण्डिलशायी च शङ्के जीवति वा न वा ।&lt;br&gt;&#xA;९६. न हि वैदेहि रामस्त्वां द्रष्टुं वाप्युपलप्स्यते ।&lt;br&gt;&#xA;९७. पुरोबलाकैरसितैः मेघैः ज्योत्स्नामिवावृताम् ॥&lt;br&gt;&#xA;९८. न चापि मम हस्तात् त्वां प्राप्तुमर्हति राघवः ॥&lt;br&gt;&#xA;९९. चारुस्मिते चारुदति चारुनेत्रे विलासिनि ।&lt;br&gt;&#xA;१००. मनो हरसि मे भीरु सुपर्णः पन्नगं यथा ॥&lt;br&gt;&#xA;१०१. क्लिष्टकौशेयवसनां तन्वीमप्यनलङ्कृताम् ।&lt;br&gt;&#xA;१०२. त्वां दृष्ट्वा स्वेषु दारेषु रतिं नोपलभाम्यहम् ॥&lt;br&gt;&#xA;१०३. न रामस्तपसा देवि न बलेन न विक्रमैः ।&lt;br&gt;&#xA;१०४. न धनेन मया तुल्यः तेजसा यशसापि वा ॥&lt;br&gt;&#xA;१०५. पिब विहर रमस्व भुङ्क्ष्व भोगान्&lt;br&gt;&#xA;१०६. धननिचयं प्रदिशामि मेदिनीं च ।&lt;br&gt;&#xA;१०७. मयि लल ललने यथा सुखं त्वम्&lt;br&gt;&#xA;१०८. त्वयि च समेत्य ललन्तु बान्धवास्ते ॥&lt;br&gt;&#xA;१०९. कुसुमिततरुजालसन्ततानि&lt;br&gt;&#xA;११०. भ्रमरयुतानि समुद्रतीरजानि ।&lt;br&gt;&#xA;१११. कनकविमलहारभूषिताङ्गी&lt;br&gt;&#xA;११२. विहर मया सह भीरु काननानि ॥&lt;br&gt;&#xA;११३. तस्य तद्वचनं श्रुत्वा सीता रौद्रस्य रक्षसः ।&lt;br&gt;&#xA;११४. चिन्तयन्ती वरारोहा पतिमेव पतिव्रता ।&lt;br&gt;&#xA;११५. तृणमन्तरतः कृत्वा प्रत्युवाच शुचिस्मिता ॥&lt;br&gt;&#xA;११६. निवर्तय मनो मत्तः स्वजने प्रीयतां मनः ।&lt;br&gt;&#xA;११७. न मां प्रार्थयितुं युक्तस्त्वं सिद्धिमिव पापकृत् ॥&lt;br&gt;&#xA;११८. नाहमौपयिकी भार्या परभार्या सती तव ।&lt;br&gt;&#xA;११९. साधुधर्ममवेक्षस्व साधु साधुव्रतं चर ॥&lt;br&gt;&#xA;१२०. यथा तव तथान्येषां रक्ष्या दारा निशाचर ।&lt;br&gt;&#xA;१२१. आत्मानमुपमां कृत्वा स्वेषु दारेषु रम्यताम् ॥&lt;br&gt;&#xA;१२२. अतुष्टं स्वेषु दारेषु चपलं चपलेन्द्रियम् ।&lt;br&gt;&#xA;१२३. नयन्ति निकृतिप्रज्ञं परदाराः पराभवम् ॥&lt;br&gt;&#xA;१२४. इह सन्तो न वा सन्ति सतो वा नानुवर्तसे ।&lt;br&gt;&#xA;१२५. यथा हि विपरीता ते बुद्धिराचारवर्जिता ॥&lt;br&gt;&#xA;१२६. अकृतात्मानमासाद्य राजानमनये रतम् ।&lt;br&gt;&#xA;१२७. समृद्धानि विनश्यन्ति राष्‍ट्राणि नगराणि च ॥&lt;br&gt;&#xA;१२८. तथैव त्वां समासाद्य लङ्का रत्नौघसङ्कुला ।&lt;br&gt;&#xA;१२९. अपराधात् तवैकस्य न चिराद् विनशिष्यति ॥&lt;br&gt;&#xA;१३०. शक्या लोभयितुं नाहमैश्वर्येण धनेन वा ।&lt;br&gt;&#xA;१३१. अनन्या राघवेणाहं भास्करेण यथा प्रभा ॥&lt;br&gt;&#xA;१३२. अहमौपयिकी भार्या तस्यैव च धरापतेः ।&lt;br&gt;&#xA;१३३. व्रतस्नातस्य विद्येव विप्रस्य विदितात्मनः ॥&lt;br&gt;&#xA;१३४. मित्रमौपयिकं कर्तुं रामः स्थानं परीप्सता ।&lt;br&gt;&#xA;१३५. बन्धं चानिच्छता घोरं त्वयासौ पुरुषर्षभः ॥&lt;br&gt;&#xA;१३६. विदितः सर्वधर्मज्ञः शरणागतवत्सलः ।&lt;br&gt;&#xA;१३७. तेन मैत्री भवतु ते यदि जीवितुमिच्छसि ॥&lt;br&gt;&#xA;१३८. प्रसादयस्व त्वं चैनं शरणागतवत्सलम् ।&lt;br&gt;&#xA;१३९. मां चास्मै प्रयतो भूत्वा निर्यातयितुमर्हसि ॥&lt;br&gt;&#xA;१४०. एवं हि ते भवेत् स्वस्ति संप्रदाय रघूत्तमे ।&lt;br&gt;&#xA;१४१. अन्यथा त्वं हि कुर्वाणः परां प्राप्स्यसि चापदम् ॥&lt;br&gt;&#xA;१४२. रामस्य धनुषः शब्दं श्रोष्यसि त्वं महास्वनम् ।&lt;br&gt;&#xA;१४३. शतक्रतुविसृष्टस्य निर्घोषमशनेरिव ॥&lt;br&gt;&#xA;१४४. इह शीघ्रं सुपर्वाणो ज्वलितास्या इवोरगाः ।&lt;br&gt;&#xA;१४५. इषवो निपतिष्यन्ति रामलक्ष्मणलक्षिताः ॥&lt;br&gt;&#xA;१४६. अपनेष्यति मां भर्ता त्वत्तः शीघ्रमरिम्दम ।&lt;br&gt;&#xA;१४७. असुरेभ्यः श्रियं दीप्तां विष्णुस्त्रिभिरिव क्रमैः ॥&lt;br&gt;&#xA;१४८. आश्रमं तत्तयोः शून्यं प्रविश्य नरसिंहयोः ।&lt;br&gt;&#xA;१४९. गोचरं गतयोः भ्रात्रोः अपनीता त्वयाधम ॥&lt;br&gt;&#xA;१५०. न हि गन्धमुपाघ्राय रामलक्ष्मणयोस्त्वया ।&lt;br&gt;&#xA;१५१. शक्यं सन्दर्शने स्थातुं शुना शार्दूलयोरिव ॥&lt;br&gt;&#xA;१५२. क्षिप्रं तव स नाथो मे रामः सौमित्रिणा सह ।&lt;br&gt;&#xA;१५३. तोयमल्पमिवादित्यः प्राणानादास्यते शरैः ॥&lt;br&gt;&#xA;१५४. सीताया वचनं श्रुत्वा परुषं राक्षसेश्वरः ।&lt;br&gt;&#xA;१५५. प्रत्युवाच ततः सीतां विप्रियं प्रियदर्शनाम् ॥&lt;br&gt;&#xA;१५६. यथा यथा सान्त्वयिता वश्यः स्त्रीणां तथा तथा ।&lt;br&gt;&#xA;१५७. यथा यथा प्रियं वक्ता परिभूतस्तथा तथा ॥&lt;br&gt;&#xA;१५८. सन्नियच्छति मे क्रोधं त्वयि कामः समुत्थितः ।&lt;br&gt;&#xA;१५९. द्रवतो मार्गमासाद्य हयानिव सुसारथिः ॥&lt;br&gt;&#xA;१६०. वामः कामो मनुष्याणां यस्मिन् किल निबध्यते ।&lt;br&gt;&#xA;१६१. जने तस्मिन्स्त्वनुक्रोशः स्नेहश्च किल जायते ॥&lt;br&gt;&#xA;१६२. एतस्मात् कारणात् न त्वां घातयामि वरानने ।&lt;br&gt;&#xA;१६३. वधार्हामवमानार्हां मिथ्याप्रव्रजिते रताम् ॥&lt;br&gt;&#xA;१६४. परुषाणि हि वाक्यानि यानि यानि ब्रवीषि माम् ।&lt;br&gt;&#xA;१६५. तेषु तेषु वधो युक्तस्तव मैथिलि दारुणः ॥&lt;br&gt;&#xA;१६६. द्वौ मासौ रक्षितव्यौ मे योऽवधिस्ते मया कृतः ।&lt;br&gt;&#xA;१६७. ततः शयनमारोह मम त्वं वरवर्णिनि ॥&lt;br&gt;&#xA;१६८. द्वाभ्यामूर्ध्वं तु मासाभ्यां भर्तारं मामनिच्छतीम् ।&lt;br&gt;&#xA;१६९. मम त्वां प्रातराशार्थे सूदाः छेत्स्यन्ति खण्डशः ॥&lt;br&gt;&#xA;१७०. तां भर्त्स्यमानां संप्रेक्ष्य राक्षसेन्द्रेण जानकीम् ।&lt;br&gt;&#xA;१७१. देवगन्धर्वकन्यास्ता विषेदुर्विकृतेक्षणाः ॥&lt;br&gt;&#xA;१७२. ओष्ठप्रकारैरपरा नेत्रैर्वक्त्रैस्तथापरा ।&lt;br&gt;&#xA;१७३. सीतामाश्वासयामासुस्तर्जितां तेन रक्षसा ॥&lt;br&gt;&#xA;१७४. ताभिराश्वासिता सीता रावणं राक्षसाधिपम् ।&lt;br&gt;&#xA;१७५. उवाचात्महितं वाक्यं वृत्तशौटीर्यगर्वितम् ॥&lt;br&gt;&#xA;१७६. राक्षसाधम रामस्य भार्याममिततेजसः ।&lt;br&gt;&#xA;१७७. उक्तवानपि यत् पापं क्व गतस्तस्य मोक्षसे ॥&lt;br&gt;&#xA;१७८. यथा दृप्तश्च मातङ्गः शशश्च सहितौ वने ।&lt;br&gt;&#xA;१७९. तथा द्विरदवत् रामः त्वं नीच शशवत् स्मृतः ॥&lt;br&gt;&#xA;१८०. इमे ते नयने क्रूरे विकृते कृष्णपिङ्गले ।&lt;br&gt;&#xA;१८१. क्षितौ न पतिते कस्मात् मामनार्य निरीक्षतः ॥&lt;br&gt;&#xA;१८२. तस्य धर्मात्मनः पत्नी स्नुषा दशरथस्य च ।&lt;br&gt;&#xA;१८३. कथं व्याहरतो मां ते न जिह्वा पाप शीर्यति ॥&lt;br&gt;&#xA;१८४. असन्देशात्तु रामस्य तपसश्चानुपालनात् ।&lt;br&gt;&#xA;१८५. न त्वां कुर्मि दशग्रीव भस्म भस्मार्हतेजसा ॥&lt;br&gt;&#xA;१८६. नापहर्तुमहं शक्या तस्य रामस्य धीमतः ।&lt;br&gt;&#xA;१८७. विधिस्तव वधार्थाय विहितो नात्र संशयः ॥&lt;br&gt;&#xA;१८८. सीताया वचनं श्रुत्वा रावणो राक्षसाधिपः ।&lt;br&gt;&#xA;१८९. निवृत्य नयने क्रूरे जानकीमन्ववैक्षत ॥&lt;br&gt;&#xA;१९०. स कल्पवृक्षप्रतिमो वसन्त इव मूर्तिमान् ।&lt;br&gt;&#xA;१९१. श्मशानचैत्यप्रतिमो भूषितोऽपि भयङ्करः ॥&lt;br&gt;&#xA;१९२. सन्दिदेश ततः सर्वा राक्षसीर्घोरदर्शनाः ।&lt;br&gt;&#xA;१९३. यथा मद्वशगा सीता क्षिप्रं भवति जानकी ।&lt;br&gt;&#xA;१९४. तथा कुरुत राक्षस्यः सर्वाः क्षिप्रं समेत्य च ॥&lt;br&gt;&#xA;१९५. प्रतिलोमानुलोमैश्च सामदानादिभेदनैः ।&lt;br&gt;&#xA;१९६. आवर्जयत वैदेहीं दण्डस्योद्यमनेन च ॥&lt;br&gt;&#xA;१९७. इति प्रतिसमादिश्य राक्षसेन्द्रः पुनः पुनः ।&lt;br&gt;&#xA;१९८. काममन्युपरीतात्मा जानकीं पर्यतर्जयत् ॥&lt;br&gt;&#xA;१९९. उपगम्य ततः क्षिप्रं राक्षसी धान्यमालिनी ।&lt;br&gt;&#xA;२००. परिष्वज्य दशग्रीवमिदं वचनमब्रवीत् ॥&lt;br&gt;&#xA;२०१. मया क्रीड महाराज सीतया किं तवानया ।&lt;br&gt;&#xA;२०२. विवर्णया कृपणया मानुष्या राक्षसेश्वर ॥&lt;br&gt;&#xA;२०३. अकामां कामयानस्य शरीरमुपतप्यते ।&lt;br&gt;&#xA;२०४. इच्छतीं कामयानस्य प्रीतिर्भवति शोभना ॥&lt;br&gt;&#xA;२०५. एवमुक्तस्तु राक्षस्या समुत्क्षिप्तस्ततो बली ।&lt;br&gt;&#xA;२०६. प्रहसन् मेघसङ्काशो राक्षसः स न्यवर्तत ॥&lt;br&gt;&#xA;२०७. निष्क्रान्ते राक्षसेन्द्रे तु पुनरन्तःपुरं गते ।&lt;br&gt;&#xA;२०८. राक्षस्यो भीमरूपास्ताः सीतां समभिदुद्रुवुः ॥&lt;br&gt;&#xA;२०९. परं परुषया वाचा वैदेहीमिदमब्रुवन् ।&lt;br&gt;&#xA;२१०. प्रजापतीनां षण्णां तु चतुर्थोऽयं प्रजापतिः ।&lt;br&gt;&#xA;२११. मानसो ब्रह्मणः पुत्रः पुलस्त्य इति विश्रुतः ॥&lt;br&gt;&#xA;२१२. पुलस्त्यस्य तु तेजस्वी महर्षिर्मानसः सुतः ।&lt;br&gt;&#xA;२१३. नाम्ना स विश्रवा नाम प्रजापतिसमप्रभः ॥&lt;br&gt;&#xA;२१४. तस्य पुत्रो विशालाक्षि रावणः शत्रुरावणः ।&lt;br&gt;&#xA;२१५. तस्य त्वं राक्षसेन्द्रस्य भार्या भवितुमर्हसि ॥&lt;br&gt;&#xA;२१६. प्रियां बहुमतां भार्यां त्वामुपैष्यति रावणः ।&lt;br&gt;&#xA;२१७. यस्य सूर्यो न तपति भीतो यस्य स मारुतः ।&lt;br&gt;&#xA;२१८. न वाति स्मायतापाङ्गि किं त्वं तस्य न तिष्ठसे ॥&lt;br&gt;&#xA;२१९. पुष्पवृष्टिं च तरवो मुमुचुर्यस्य वै भयात् ।&lt;br&gt;&#xA;२२०. शैलाः सुस्रुवुः पानीयं जलदाश्च यदेच्छति ॥&lt;br&gt;&#xA;२२१. तस्य नैर्‍ऋतराजस्य राजराजस्य भामिनि ।&lt;br&gt;&#xA;२२२. किं त्वं न कुरुषे बुद्धिं भार्यार्थे रावणस्य हि ॥&lt;br&gt;&#xA;२२३. साधु ते तत्त्वतो देवि कथितं साधु भामिनि ।&lt;br&gt;&#xA;२२४. गृहाण सुस्मिते वाक्यमन्यथा न भविष्यसि ॥&lt;br&gt;&#xA;२२५. राक्षसीनां वचः श्रुत्वा सीता पद्मनिभेक्षणा ।&lt;br&gt;&#xA;२२६. नेत्राभ्यामश्रुपूर्णाभ्यामिदं वचनमब्रवीत् ॥&lt;br&gt;&#xA;२२७. यदिदं लोकविद्विष्टमुदाहरत सङ्गताः ।&lt;br&gt;&#xA;२२८. नैतन् मनसि वाक्यं मे किल्बिषं प्रतिभाति वः ॥&lt;br&gt;&#xA;२२९. न मानुषी राक्षसस्य भार्या भवितुमर्हति ।&lt;br&gt;&#xA;२३०. कामं खादत मां सर्वा न करिष्यामि वो वचः ॥&lt;br&gt;&#xA;२३१. दीनो वा राज्यहीनो वा यो मे भर्ता स मे गुरुः ।&lt;br&gt;&#xA;२३२. तं नित्यमनुरक्तास्मि यथा सूर्यं सुवर्चला ॥&lt;br&gt;&#xA;२३३. यथा शची महाभागा शक्रं समुपतिष्ठति ।&lt;br&gt;&#xA;२३४. अरुन्धती वसिष्ठं च रोहिणी शशिनं यथा ।&lt;br&gt;&#xA;२३५. तथाहमिक्ष्वाकुवरं रामं पतिमनुव्रता ॥&lt;br&gt;&#xA;२३६. सीताया वचनं श्रुत्वा राक्षस्यः क्रोधमूर्छिताः ।&lt;br&gt;&#xA;२३७. भर्त्सयन्ति स्म परुषैः वाक्यैः रावणचोदिताः ॥&lt;br&gt;&#xA;२३८. अवलीनः स निर्वाक्यो हनुमान् शिम्शुपाद्रुमे ।&lt;br&gt;&#xA;२३९. सीतां सन्तर्जयन्तीस्ता राक्षसीरशृणोत् कपिः ॥&lt;br&gt;&#xA;२४०. तामभिक्रम्य सङ्क्रुद्धा वेपमानां समन्ततः ।&lt;br&gt;&#xA;२४१. भृशं सम्लिलिहुर्दीप्तान् प्रलम्बान् दशनच्छदान् ॥&lt;br&gt;&#xA;२४२. संभर्त्स्यमाना भीमाभी राक्षसीभिर्वराङ्गना ।&lt;br&gt;&#xA;२४३. सा बाष्पमपमार्जन्ती शिंशपां तामुपागमत् ॥&lt;br&gt;&#xA;२४४. ततस्तु विनता नाम राक्षसी भीमदर्शना ।&lt;br&gt;&#xA;२४५. अब्रवीत् कुपिताकारा कराला निर्णतोदरी ॥&lt;br&gt;&#xA;२४६. सीते पर्याप्तमेतावत् भर्तुः स्नेहः प्रदर्शितः ।&lt;br&gt;&#xA;२४७. सर्वत्रातिकृतं भद्रे मरणायोपकल्पते ॥&lt;br&gt;&#xA;२४८. परितुष्टास्मि भद्रं ते मानुषस्ते कृतो विधिः ।&lt;br&gt;&#xA;२४९. ममापि तु वचः पथ्यं ब्रुवन्त्याः कुरु मैथिलि ॥&lt;br&gt;&#xA;२५०. मानुषं कृपणं रामं त्यक्त्वा रावणमाश्रय ।&lt;br&gt;&#xA;२५१. अद्यप्रभृति लोकानां सर्वेषामीश्वरी भव ॥&lt;br&gt;&#xA;२५२. एतदुक्तं च मे वाक्यं यदि त्वं न करिष्यसि ।&lt;br&gt;&#xA;२५३. अस्मिन् मुहूर्ते सर्वास्त्वां भक्षयिष्यामहे वयम् ॥&lt;br&gt;&#xA;२५४. अन्या तु विकटा नाम लम्बमानपयोधरा ।&lt;br&gt;&#xA;२५५. अब्रवीत् कुपिता सीतां मुष्टिमुद्यम्य तर्जती ॥&lt;br&gt;&#xA;२५६. बहून्यप्रतिरूपाणि वचनानि सुदुर्मते ।&lt;br&gt;&#xA;२५७. अनुक्रोशात् मृदुत्वाच्च सोढानि तव मैथिलि ॥&lt;br&gt;&#xA;२५८. आनीतासि समुद्रस्य पारमन्यैः दुरासदम् ।&lt;br&gt;&#xA;२५९. रावणान्तःपुरे घोरे प्रविष्टा चासि मैथिलि ॥&lt;br&gt;&#xA;२६०. न त्वां शक्तः परित्रातुमपि साक्षात् पुरन्दरः ।&lt;br&gt;&#xA;२६१. जानीमहे यथा भीरु स्त्रीणां यौवनमध्रुवम् ॥&lt;br&gt;&#xA;२६२. यावन्न ते व्यतिक्रामेत् तावत् सुखमवाप्नुहि ।&lt;br&gt;&#xA;२६३. सीते राक्षसराजेन परिक्रीड यथासुखम् ॥&lt;br&gt;&#xA;२६४. उत्पाट्य वा ते हृदयं भक्षयिष्यामि मैथिलि ।&lt;br&gt;&#xA;२६५. यदि मे व्याहृतं वाक्यं न यथावत् करिष्यसि ॥&lt;br&gt;&#xA;२६६. एवं निर्भर्त्स्यमाना सा सीता सुरसुतोपमा ।&lt;br&gt;&#xA;२६७. राक्षसीभिर्विरूपाभिः धैर्यमुत्सृज्य रोदिति ॥&lt;br&gt;&#xA;२६८. सा स्नापयन्ती विपुलौ स्तनौ नेत्रजलस्रवैः ।&lt;br&gt;&#xA;२६९. चिन्तयन्ती न शोकस्य तदान्तमधिगच्छति ॥&lt;br&gt;&#xA;२७०. तस्याः सा दीर्घबहुला वेपन्त्याः सीतया तदा ।&lt;br&gt;&#xA;२७१. ददृशे कम्पिनी वेणी व्यालीव परिसर्पती ॥&lt;br&gt;&#xA;२७२. सा निःश्वसन्ती शोकार्ता कोपोपहतचेतना ।&lt;br&gt;&#xA;२७३. आर्ता व्यसृजदश्रूणि मैथिली विललाप च ॥&lt;br&gt;&#xA;२७४. लोकप्रवादः सत्योऽयं पण्डितैः समुदाहृतः ।&lt;br&gt;&#xA;२७५. अकाले दुर्लभो मृत्युः स्त्रिया वा पुरुषस्य वा ॥&lt;br&gt;&#xA;२७६. यत्राहमेवं क्रूराभी राक्षसीभिरिहार्दिता ।&lt;br&gt;&#xA;२७७. जीवामि हीना रामेण मुहूर्तमपि दुःखिता ॥&lt;br&gt;&#xA;२७८. तं पद्मदलपत्राक्षं सिंहविक्रान्तगामिनम् ।&lt;br&gt;&#xA;२७९. धन्याः पश्यन्ति मे नाथं कृतज्ञं प्रियवादिनम् ॥&lt;br&gt;&#xA;२८०. कीदृशं तु महापापं मया देहान्तरे कृतम् ।&lt;br&gt;&#xA;२८१. येनेदं प्राप्यते दुःखं मया घोरं सुदारुणम् ॥&lt;br&gt;&#xA;२८२. जीवितं त्यक्तुमिच्छामि शोकेन महता वृता ।&lt;br&gt;&#xA;२८३. राक्षसीभिश्च रक्षन्त्या रामो नासाद्यते मया ॥&lt;br&gt;&#xA;२८४. धिगस्तु खलु मानुष्यं धिगस्तु परवश्यताम् ।&lt;br&gt;&#xA;२८५. न शक्यं यत् परित्यक्तुमात्मच्छन्देन जीवितम् ॥&lt;br&gt;&#xA;२८६. प्रसक्ताश्रुमुखीत्येवं ब्रुवती जनकात्मजा ।&lt;br&gt;&#xA;२८७. अधोगतमुखी बाला विलप्तुमुपचक्रमे ॥&lt;br&gt;&#xA;२८८. उन्मत्तेव प्रमत्तेव भ्रान्तचित्तेव शोचती ।&lt;br&gt;&#xA;२८९. उपावृत्ता किशोरीव विचेष्टन्ती महीतले ॥&lt;br&gt;&#xA;२९०. ख्यातः प्राज्ञः कृतज्ञश्च सानुक्रोशश्च राघवः ।&lt;br&gt;&#xA;२९१. सद्वृत्तो निरनुक्रोशः शङ्के मद्भाग्यसङ्क्षयात् ॥&lt;br&gt;&#xA;२९२. इहस्थां मां न जानीते शङ्के लक्ष्मणपूर्वजः ॥&lt;br&gt;&#xA;२९३. यदि मामिह जानीयात् वर्तमानां हि राघवः ।&lt;br&gt;&#xA;२९४. अद्य बाणैरभिक्रुद्धः कुर्याल्लोकमराक्षसम् ।&lt;br&gt;&#xA;२९५. निर्दहेच्च पुरीं लङ्कां निर्दहेच्च महोदधिम् ॥&lt;br&gt;&#xA;२९६. रावणस्य च नीचस्य कीर्तिं नाम च नाशयेत् ॥&lt;br&gt;&#xA;२९७. ततो निहतनाथानां राक्षसीनां गृहे गृहे ।&lt;br&gt;&#xA;२९८. यथाहमेवं रुदती तथा भूयो न संशयः ॥&lt;br&gt;&#xA;२९९. यादृशानि तु दृश्यन्ते लङ्कायामशुभानि तु ।&lt;br&gt;&#xA;३००. अचिरेणैव कालेन भविष्यति हतप्रभा ॥&lt;br&gt;&#xA;३०१. अनेन तु नृशंसेन रावणेनाधमेन मे ।&lt;br&gt;&#xA;३०२. समयो यस्तु निर्दिष्टः तस्य कालोऽयमागतः ॥&lt;br&gt;&#xA;३०३. ध्रुवं मां प्रातराशार्थं राक्षसः कल्पयिष्यति ॥&lt;br&gt;&#xA;३०४. साहं कथं करिष्यामि तं विना प्रियदर्शनम् ।&lt;br&gt;&#xA;३०५. रामं रक्तान्तनयनमपश्यन्ती सुदुःखिता ॥&lt;br&gt;&#xA;३०६. नूनं ममैव शोकेन स वीरो लक्ष्मणाग्रजः ।&lt;br&gt;&#xA;३०७. देवलोकमितो यातस्त्यक्त्वा देहं महीतले ॥&lt;br&gt;&#xA;३०८. धन्या देवाः सगन्धर्वाः सिद्धाश्च परमर्षयः ।&lt;br&gt;&#xA;३०९. मम पश्यन्ति ये नाथं रामं राजीवलोचनम् ॥&lt;br&gt;&#xA;३१०. अथवा न हि तस्यार्थो धर्मकामस्य धीमतः ।&lt;br&gt;&#xA;३११. मया रामस्य राजर्षेः भार्यया परमात्मनः ॥&lt;br&gt;&#xA;३१२. दृश्यमाने भवेत् प्रीतिः सौहृदं नास्त्यपश्यतः ॥&lt;br&gt;&#xA;३१३. अथवा राक्षसेन्द्रेण रावणेन दुरात्मना ।&lt;br&gt;&#xA;३१४. छद्मना घातितौ शूरौ भ्रातरौ रामलक्ष्मणौ ॥&lt;br&gt;&#xA;३१५. साहं त्यक्ता प्रियेणेह रामेण विदितात्मना ।&lt;br&gt;&#xA;३१६. प्राणान्स्त्यक्ष्यामि पापस्य रावणस्य गता वशम् ॥&lt;br&gt;&#xA;३१७. इत्युक्ताः सीतया घोरा राक्षस्यः क्रोधमूर्च्छिताः ।&lt;br&gt;&#xA;३१८. काश्चिज्जग्मुस्तदाख्यातुं रावणस्य तरस्विनः ॥&lt;br&gt;&#xA;३१९. ततः सीतामुपागम्य राक्षस्यो भीमदर्शनाः ।&lt;br&gt;&#xA;३२०. पुनः परुषमेकार्थमनर्थार्थमथाब्रुवन् ॥&lt;br&gt;&#xA;३२१. अद्यैदानीं तवानार्ये सीते पापविनिश्चये ।&lt;br&gt;&#xA;३२२. राक्षस्यो भक्षयिष्यन्ति मांसमेतद् यथासुखम् ॥&lt;br&gt;&#xA;३२३. सीतां ताभिरनार्याभिः दृष्ट्वा सन्तर्जितां तदा ।&lt;br&gt;&#xA;३२४. राक्षसी त्रिजटा वृद्धा प्रबुद्धा वाक्यमब्रवीत् ॥&lt;br&gt;&#xA;३२५. आत्मानं खादतानार्या न सीतां भक्षयिष्यथ ।&lt;br&gt;&#xA;३२६. जनकस्य सुतामिष्टां स्नुषां दशरथस्य च ॥&lt;br&gt;&#xA;३२७. स्वप्नोह्यद्य मया दृष्टो दारुणो रोमहर्षणः ।&lt;br&gt;&#xA;३२८. राक्षसानामभावाय भर्तुरस्या भवाय च ॥&lt;br&gt;&#xA;३२९. गजदन्तमयीं दिव्यां शिबिकामन्तरिक्षगाम् ।&lt;br&gt;&#xA;३३०. युक्तां वाजिसहस्रेण स्वयमास्थाय राघवः ।&lt;br&gt;&#xA;३३१. शुक्लमाल्याम्बरधरो लक्ष्मणेन समागतः ॥&lt;br&gt;&#xA;३३२. स्वप्ने चाद्य मया दृष्टा सीता शुक्लाम्बरावृता ।&lt;br&gt;&#xA;३३३. सागरेण परिक्षिप्तं श्वेतपर्वतमास्थिता ॥&lt;br&gt;&#xA;३३४. रामेण सङ्गता सीता भास्करेण प्रभा यथा ॥&lt;br&gt;&#xA;३३५. रावणश्च मया दृष्टः मुण्डस्तैलसमुक्षितः ।&lt;br&gt;&#xA;३३६. रक्तवासा पिबन् मत्तः करवीरकृतस्रजः ॥&lt;br&gt;&#xA;३३७. रथेन खरयुक्तेन रक्तमाल्यानुलेपनः ।&lt;br&gt;&#xA;३३८. पिबन्स्तैलं हसन् नृत्यन् भ्रान्तचित्ताकुलेन्द्रियः ।&lt;br&gt;&#xA;३३९. गर्दभेन ययौ शीघ्रं दक्षिणां दिशमास्थितः ॥&lt;br&gt;&#xA;३४०. कुम्भकर्णादयश्चेमे सर्वे राक्षसपुङ्गवाः ।&lt;br&gt;&#xA;३४१. रक्तं निवसनं गृह्य प्रविष्टा गोमयह्रदे ॥&lt;br&gt;&#xA;३४२. एकस्तत्र मया दृष्टः श्वेतच्छत्रो विभीषणः ।&lt;br&gt;&#xA;३४३. शुक्लमाल्याम्बरधरः शुक्लमाल्यानुलेपनः ॥&lt;br&gt;&#xA;३४४. लङ्का चेयं पुरी रम्या सवाजिरथकुञ्जरा ।&lt;br&gt;&#xA;३४५. सागरे पतिता दृष्टा भग्नगोपुरतोरणा ॥&lt;br&gt;&#xA;३४६. अपगच्छत नश्यध्वं सीतामाप स राघवः ।&lt;br&gt;&#xA;३४७. घातयेत् परमामर्षी सर्वैः सार्धं हि राक्षसैः ॥&lt;br&gt;&#xA;३४८. प्रियां बहुमतां भार्यां वनवासमनुव्रताम् ।&lt;br&gt;&#xA;३४९. भर्त्सितां तर्जितां वापि नानुमंस्यति राघवः ॥&lt;br&gt;&#xA;३५०. तदलं क्रूरवाक्यैर्वः सान्त्वमेवाभिधीयताम् ।&lt;br&gt;&#xA;३५१. अभियाचाम वैदेहीमेतद् हि मम रोचते ॥&lt;br&gt;&#xA;३५२. यस्यामेवम्विधः स्वप्नो दुःखितायां प्रदृश्यते ।&lt;br&gt;&#xA;३५३. सा दुःखैर्विविधैर्मुक्ता प्रियं प्राप्नोत्यनुत्तमम् ॥&lt;br&gt;&#xA;३५४. प्रणिपातप्रसना हि मैथिली जनकात्मजा ।&lt;br&gt;&#xA;३५५. अलमेषा परित्रातुं राक्षस्यो महतो भयात् ॥&lt;br&gt;&#xA;३५६. अपि चास्या विशालाक्ष्या न किञ्चिदुपलक्षये ।&lt;br&gt;&#xA;३५७. विरूपमपि चाङ्गेषु सुसूक्ष्ममपि लक्षणम् ॥&lt;br&gt;&#xA;३५८. छायावैगुण्यमात्रं तु शङ्के दुःखमुपस्थितम् ॥&lt;br&gt;&#xA;३५९. पक्षी च शाखानिलयः प्रहृष्टः&lt;br&gt;&#xA;३६०. पुनः पुनश्चोत्तमसान्त्ववादी ।&lt;br&gt;&#xA;३६१. सुस्वागतां वाचमुदीरयानः&lt;br&gt;&#xA;३६२. पुनः पुनः चोदयतीव हृष्टः ॥&lt;br&gt;&#xA;३६३. तथागतां तां व्यथितामनिन्दिताम्&lt;br&gt;&#xA;३६४. व्यतीतहर्षां परिदीनमानसाम् ।&lt;br&gt;&#xA;३६५. शुभां निमित्तानि शुभानि भेजिरे&lt;br&gt;&#xA;३६६. नरं श्रिया जुष्टमिवोपसेविनः ॥&lt;br&gt;&#xA;३६७. तस्याः शुभं वाममरालपक्ष्म-&lt;br&gt;&#xA;३६८. राज्यावृतं कृष्णविशालशुक्लम् ।&lt;br&gt;&#xA;३६९. प्रास्पन्दतैकं नयनं सुकेश्या&lt;br&gt;&#xA;३७०. मीनाहतं पद्ममिवाभिताम्रम् ॥&lt;br&gt;&#xA;३७१. भुजश्च चार्वञ्चितवृत्तपीनः&lt;br&gt;&#xA;३७२. परार्घ्यकालागुरुचन्दनार्हः ।&lt;br&gt;&#xA;३७३. अनुत्तमेनाध्युषितः प्रियेण&lt;br&gt;&#xA;३७४. चिरेण वामः समवेपताशु ॥&lt;br&gt;&#xA;३७५. एतैर्निमित्तैरपरैश्च सुभ्रूः&lt;br&gt;&#xA;३७६. सञ्चोदिता प्रागपि साधुसिद्धैः ।&lt;br&gt;&#xA;३७७. वातातपक्लान्तमिव प्रणष्टम्&lt;br&gt;&#xA;३७८. वर्षेण बीजं प्रतिसञ्जहर्ष ॥&lt;/p&gt;</description>
    </item>
    <item>
      <title>०४ ०४ हनुमत्सीतासम्भाषणम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/04_hanumatsItAsambhAShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/04_hanumatsItAsambhAShaNam/</guid>
      <description>&lt;p&gt;१. हनुमानपि विक्रान्तः सर्वं शुश्राव तत्त्वतः ।&lt;br&gt;&#xA;२. सीतायास्त्रिजटायाश्च राक्षसीनां च तर्जनम् ॥&lt;br&gt;&#xA;३. अवेक्षमाणस्तां देवीं देवतामिव नन्दने ।&lt;br&gt;&#xA;४. ततो बहुविधां चिन्तां चिन्तयामास वानरः ॥&lt;br&gt;&#xA;५. यां कपीनां सहस्राणि सुबहून्ययुतानि च ।&lt;br&gt;&#xA;६. दिक्षु सर्वासु मार्गन्ते सेयमासादिता मया ॥&lt;br&gt;&#xA;७. यदि ह्यहं सतीमेनां शोकोपहतचेतनाम् ।&lt;br&gt;&#xA;८. अनाश्वास्य गमिष्यामि दोषवद् गमनं भवेत् ॥&lt;br&gt;&#xA;९. अनेन रात्रिशेषेण यदि नाश्वास्यते मया ।&lt;br&gt;&#xA;१०. सर्वथा नास्ति सन्देहः परित्यक्षति जीवितम् ॥&lt;br&gt;&#xA;११. सीतासन्देशरहितं मामितस्त्वरया गतम् ।&lt;br&gt;&#xA;१२. निर्दहेदपि काकुत्स्थः क्रोधतीव्रेण चक्षुषा ॥&lt;br&gt;&#xA;१३. अन्तरं त्वहमासाद्य राक्षसीनामवस्थितः ।&lt;br&gt;&#xA;१४. शनैराश्वासयाम्यद्य सन्तापबहुलामिमाम् ॥&lt;br&gt;&#xA;१५. अहं ह्यतितनुश्चैव वानरश्च विशेषतः ।&lt;br&gt;&#xA;१६. यदि वाचं प्रदास्यामि द्विजातिरिव संस्कृताम् ।&lt;br&gt;&#xA;१७. रावणं मन्यमाना मां सीता भीता भविष्यति ॥&lt;br&gt;&#xA;१८. ततो जातपरित्रासा शब्दं कुर्यान् मनस्विनी ।&lt;br&gt;&#xA;१९. सीतया च कृते शब्दे सहसा राक्षसीगणः ।&lt;br&gt;&#xA;२०. नानाप्रहरणो घोरः समेयादन्तकोपमः ॥&lt;br&gt;&#xA;२१. ततःकुर्युः समाह्वानं राक्षस्यो रक्षसामपि ॥&lt;br&gt;&#xA;२२. ते शूलशरनिस्त्रिंशविविधायुधपाणयः ।&lt;br&gt;&#xA;२३. मां वा गृह्णीयुरावृत्य बहवः शीघ्रकारिणः ॥&lt;br&gt;&#xA;२४. हिंसाभिरुचयो हिंस्युरिमां वा जनकात्मजाम् ॥&lt;br&gt;&#xA;२५. विपन्नं स्यात् ततः कार्यं रामसुग्रीवयोरिदम् ।&lt;br&gt;&#xA;२६. एष दोषो महान् हि स्यात् मम सीताभिभाषणे ।&lt;br&gt;&#xA;२७. प्राणत्यागश्च वैदेह्या भवेदनभिभाषणे ॥&lt;br&gt;&#xA;२८. कथं नु खलु कर्तव्यमिदं कृच्छ्रगतो ह्यहम् ।&lt;br&gt;&#xA;२९. न विनश्येत् कथं कार्यं वैक्लव्यं न कथं मम ।&lt;br&gt;&#xA;३०. लङ्घनं च समुद्रस्य कथं नु न वृथा भवेत् ॥&lt;br&gt;&#xA;३१. कथं नु खलु वाक्यं मे श्रुणुयात् नोद्विजेत च ।&lt;br&gt;&#xA;३२. इति सञ्चिन्त्य हनुमान् चकार मतिमान् मतिम् ॥&lt;br&gt;&#xA;३३. राममक्लिष्टकर्माणं स्वबन्धुमनुकीर्तयन् ।&lt;br&gt;&#xA;३४. नैनामुद्वेजयिष्यामि तद्बन्धुगतचेतनाम् ॥&lt;br&gt;&#xA;३५. इक्ष्वाकूणां वरिष्ठस्य रामस्य विदितात्मनः ।&lt;br&gt;&#xA;३६. शुभानि धर्मयुक्तानि वचनानि समर्पयन् ।&lt;br&gt;&#xA;३७. श्रावयिष्यामि सर्वाणि मधुरं प्रब्रुवन् गिरम् ।&lt;br&gt;&#xA;३८. श्रद्धास्यति यथा सीता तथा सर्वं समादधे ॥&lt;br&gt;&#xA;३९. एवं बहुविधां चिन्तां चिन्तयित्वा महामतिः ।&lt;br&gt;&#xA;४०. संश्रये मधुरं वाक्यं वैदेह्या व्याजहार ह ॥&lt;br&gt;&#xA;४१. राजा दशरथो नाम रथकुञ्जरवाजिमान् ।&lt;br&gt;&#xA;४२. पुण्यशीलो महाकीर्तिरिक्ष्वाकूणां महायशाः ।&lt;br&gt;&#xA;४३. राजर्षीणां गुणश्रेष्ठः घृणी सत्यपराक्रमः ॥&lt;br&gt;&#xA;४४. तस्य पुत्रः प्रियो ज्येष्ठः ताराधिपनिभाननः ।&lt;br&gt;&#xA;४५. रामो नाम विशेषज्ञः श्रेष्ठः सर्वधनुष्मताम् ॥&lt;br&gt;&#xA;४६. रक्षिता स्वस्य वृत्तस्य स्वजनस्यापि रक्षिता ।&lt;br&gt;&#xA;४७. रक्षिता जीवलोकस्य धर्मस्यापि परन्तपः ॥&lt;br&gt;&#xA;४८. तस्य सत्याभिसन्धस्य वृद्धस्य वचनात् पितुः ।&lt;br&gt;&#xA;४९. सभार्यः सह च भ्रात्रा वीरः प्रव्राजितो वनम् ॥&lt;br&gt;&#xA;५०. तेन तत्र महारण्ये मृगयां परिधावता ।&lt;br&gt;&#xA;५१. राक्षसाः निहताः शूराः बहवः कामरूपिणः ॥&lt;br&gt;&#xA;५२. जनस्थानवधं श्रुत्वा हतौ च खरदूषणौ ।&lt;br&gt;&#xA;५३. ततस्त्वमर्षापहृता जानकी रावणेन तु ।&lt;br&gt;&#xA;५४. वञ्चयित्वा वने रामं मृगरूपेण मायया ॥&lt;br&gt;&#xA;५५. स मार्गमाणस्तां देवीं रामः सीतामनिन्दिताम् ।&lt;br&gt;&#xA;५६. आससाद वने मित्रं सुग्रीवं नाम वानरम् ॥&lt;br&gt;&#xA;५७. सुग्रीवेणाभिसन्दिष्टा हरयः कामरूपिणः ।&lt;br&gt;&#xA;५८. दिक्षु सर्वासु तां देवीं विचिन्वन्तः सहस्रशः ॥&lt;br&gt;&#xA;५९. अहं सम्पातिवचनात् शतयोजनमायतम् ।&lt;br&gt;&#xA;६०. तस्या हेतोर्विशालाक्ष्याः समुद्रं वेगवान् प्लुतः ॥&lt;br&gt;&#xA;६१. यथारूपां यथावर्णां यथालक्ष्मवतीं च ताम् ।&lt;br&gt;&#xA;६२. अश्रौषं राघवस्याहं सेयमासदिता मया ॥&lt;br&gt;&#xA;६३. विररामैवमुक्त्वा स वाचं वानरपुङ्गवः ।&lt;br&gt;&#xA;६४. जानकी चापि तच्छ्रुत्वा विस्मयं परमं गता ॥&lt;br&gt;&#xA;६५. ततः सा वक्रकेशान्ता सुकेशी केशसंवृतम् ।&lt;br&gt;&#xA;६६. उन्नम्य वदनं भीरुः शिंशपामन्ववैक्षत ॥&lt;br&gt;&#xA;६७. ततः शाखान्तरे लीनं विनीतवदवस्थितम् ।&lt;br&gt;&#xA;६८. वेष्टितार्जुनवस्त्रं तं विद्युत्सङ्घातपिङ्गलम् ।&lt;br&gt;&#xA;६९. फुल्लाशोकोत्कराभासं तप्तचामीकरेक्षणम् ।&lt;br&gt;&#xA;७०. मैथिली चिन्तयामास दृष्ट्वा चलितमानसा ॥&lt;br&gt;&#xA;७१. अहो भीममिदं सत्त्वं वानरस्य दुरासदम् ।&lt;br&gt;&#xA;७२. दुर्निरीक्ष्यमिदं मत्वा पुनरेव मुमोह सा ॥&lt;br&gt;&#xA;७३. चिरेण सञ्ज्ञां प्रतिलभ्य चैवम्&lt;br&gt;&#xA;७४. विचिन्तयामास विशालनेत्रा ।&lt;br&gt;&#xA;७५. स्वप्नो ममायं विकृतोऽद्य दृष्टः ।&lt;br&gt;&#xA;७६. शाखामृगः शास्त्रगणैर्निषिद्धः ॥&lt;br&gt;&#xA;७७. स्वस्त्यस्तु रामाय सलक्ष्मणाय&lt;br&gt;&#xA;७८. तथा पितुर्मे जनकस्य राज्ञः ।&lt;br&gt;&#xA;७९. स्वप्नो हि नायं नहि मेऽस्ति निद्रा&lt;br&gt;&#xA;८०. शोकेन दुःखेन च पीडितायाः ॥&lt;br&gt;&#xA;८१. रामेति रामेति सदैव बुद्ध्या&lt;br&gt;&#xA;८२. विचिन्त्य वाचा ब्रुवती तमेव ।&lt;br&gt;&#xA;८३. तस्यानुरूपं च कथां तदर्थाम्&lt;br&gt;&#xA;८४. एवं प्रपश्यामि तदा शृणोमि ॥&lt;br&gt;&#xA;८५. मनोरथः स्यादिति चिन्तयामि&lt;br&gt;&#xA;८६. तथापि बुद्ध्यापि वितर्कयामि ।&lt;br&gt;&#xA;८७. किं कारणं तस्य हि नास्ति रूपम्&lt;br&gt;&#xA;८८. सुवृत्तरूपश्च वदत्ययं माम् ॥&lt;br&gt;&#xA;८९. नमोऽस्तु वाचस्पतये सवज्रिणे&lt;br&gt;&#xA;९०. स्वयम्भुवे चैव हुताशनाय ।&lt;br&gt;&#xA;९१. अनेन चोक्तं यदिदं ममाग्रतो&lt;br&gt;&#xA;९२. वनौकसा तच्च तथास्तु नान्यथा ॥&lt;br&gt;&#xA;९३. सोऽवतीर्य द्रुमात् तस्मात् विद्रुमप्रतिमाननः ।&lt;br&gt;&#xA;९४. विनीतवेषः कृपणः प्रणिपत्योपसृत्य च ।&lt;br&gt;&#xA;९५. तामब्रवीन्महातेजा हनूमान् मारुतात्मजः ।&lt;br&gt;&#xA;९६. शिरस्यञ्जलिमाधाय सीतां मधुरया गिरा ॥&lt;br&gt;&#xA;९७. का नु पद्मपलाशाक्षि क्लिष्टकौशेयवासिनि ।&lt;br&gt;&#xA;९८. द्रुमस्य शाखामालम्ब्य तिष्ठसि त्वमनिन्दिते ॥&lt;br&gt;&#xA;९९. किमर्थं तव नेत्राभ्यां वारि स्रवति शोकजम् ।&lt;br&gt;&#xA;१००. पुण्डरीकपलाशाभ्यां विप्रकीर्णमिवोदकम् ॥&lt;br&gt;&#xA;१०१. सुराणामसुराणां च नागगन्धर्वरक्षसाम् ।&lt;br&gt;&#xA;१०२. यक्षाणां किन्नराणां च का त्वं भवसि शोभने ॥&lt;br&gt;&#xA;१०३. किं नु चन्द्रमसा हीना पतिता विबुधालयात् ।&lt;br&gt;&#xA;१०४. रोहिणी ज्योतिषां श्रेष्ठा श्रेष्ठसर्वगुणान्विता ॥&lt;br&gt;&#xA;१०५. को नु पुत्रः पिता भ्राता भर्ता वा ते सुमध्यमे ।&lt;br&gt;&#xA;१०६. अस्माल्लोकादमुं लोकं गतं त्वमनुशोचसि ॥&lt;br&gt;&#xA;१०७. रोदनात् अतिनिश्वासात् भूमिसंस्पर्शनादपि ।&lt;br&gt;&#xA;१०८. न त्वां देवीमहं मन्ये राज्ञः सञ्ज्ञावधारणात् ॥&lt;br&gt;&#xA;१०९. व्यञ्जनानि हि ते यानि लक्षणानि च लक्षये ।&lt;br&gt;&#xA;११०. महिषी भूमिपालस्य राजकन्या च मे मता ॥&lt;br&gt;&#xA;१११. रावणेन जनस्थानात् बलात् प्रमथिता यदि ।&lt;br&gt;&#xA;११२. सीता त्वमसि भद्रं ते तन्ममाचक्ष्व पृच्छतः ॥&lt;br&gt;&#xA;११३. यथा हि तव वै दैन्यं रूपं चाप्यतिमानुषम् ।&lt;br&gt;&#xA;११४. तपसा चान्वितो वेषः त्वं राममहिषी ध्रुवम् ॥&lt;br&gt;&#xA;११५. सा तस्य वचनं श्रुत्वा रामकीर्तनहर्षिता ।&lt;br&gt;&#xA;११६. उवाच वाक्यं वैदेही हनूमन्तं द्रुमाश्रितम् ॥&lt;br&gt;&#xA;११७. पृथिव्यां राजसिंहानां मुख्यस्य विदितात्मनः ।&lt;br&gt;&#xA;११८. स्नुषा दशरथस्याहं शत्रुसैन्यप्रणाशिनः ॥&lt;br&gt;&#xA;११९. दुहिता जनकस्याहं वैदेहस्य महात्मनः ।&lt;br&gt;&#xA;१२०. सीतेति नाम्ना चोक्ताहं भार्या रामस्य धीमतः ॥&lt;br&gt;&#xA;१२१. समा द्वादश तत्राहं राघवस्य निवेशने ।&lt;br&gt;&#xA;१२२. भुञ्जाना मानुषान् भोगान् सर्वकामसमृद्धिनी ।&lt;br&gt;&#xA;१२३. ततस्त्रयोदशे वर्षे राज्ये चेक्ष्वाकुनन्दनम् ।&lt;br&gt;&#xA;१२४. अभिषेचयितुं राजा सोपाध्यायः प्रचक्रमे ॥&lt;br&gt;&#xA;१२५. तस्मिन् सम्भ्रियमाणे तु राघवस्याभिषेचने ।&lt;br&gt;&#xA;१२६. कैकेयी नाम भर्तारमिदं वचनमब्रवीत् ॥&lt;br&gt;&#xA;१२७. न पिबेयं न खादेयं प्रत्यहं मम भोजनम् ।&lt;br&gt;&#xA;१२८. एष मे जीवितस्यान्तो रामो यद्यभिषिच्यते ॥&lt;br&gt;&#xA;१२९. तच्चेन्न वितथं कार्यं वनं गच्छतु राघवः ॥&lt;br&gt;&#xA;१३०. स राजा सत्यवाक् देव्या वरदानमनुस्मरन् ।&lt;br&gt;&#xA;१३१. मुमोह वचनं श्रुत्वा कैकेय्याः क्रूरमप्रियम् ॥&lt;br&gt;&#xA;१३२. ततस्तं स्थविरो राजा सत्यधर्मे व्यवस्थितः ।&lt;br&gt;&#xA;१३३. ज्येष्ठं यशस्विनं पुत्रं रुदन् राज्यमयाचत ॥&lt;br&gt;&#xA;१३४. स पितुर्वचनं श्रीमान् अभिषेकात् परं प्रियम् ।&lt;br&gt;&#xA;१३५. मनसा पूर्वमासाद्य वाचा प्रतिगृहीतवान् ॥&lt;br&gt;&#xA;१३६. दद्यान्न प्रतिगृह्णीयान्न ब्रूयात् किञ्चिदप्रियम् ।&lt;br&gt;&#xA;१३७. अपि जीवितहेतोर्वा रामः सत्यपराक्रमः ॥&lt;br&gt;&#xA;१३८. वसतो दण्दकारण्ये तस्याहममितौजसः ।&lt;br&gt;&#xA;१३९. रक्षसापहृता भार्या रावणेन दुरात्मना ॥&lt;br&gt;&#xA;१४०. द्वौ मासौ तेन मे कालो जीवितानुग्रहः कृतः ।&lt;br&gt;&#xA;१४१. ऊर्ध्वं द्वाभ्यां तु मासाभ्यां ततस्त्यक्षामि जीवितम् ॥&lt;br&gt;&#xA;१४२. तस्यास्तद्वचनं श्रुत्वा हनूमान् मारुतात्मजः ।&lt;br&gt;&#xA;१४३. दुःखात् दुःखाभिभूतायाः सान्त्वमुत्तरमब्रवीत् ॥&lt;br&gt;&#xA;१४४. अहं रामस्य सन्देशात् देवि दूतस्तवागतः ।&lt;br&gt;&#xA;१४५. वैदेहि कुशली रामः स त्वां कौशलमब्रवीत् ॥&lt;br&gt;&#xA;१४६. लक्ष्मणश्च महातेजा भर्तुस्तेऽनुचरः प्रियः ।&lt;br&gt;&#xA;१४७. कृतवान् शोकसन्तप्तः शिरसा तेऽभिवादनम् ॥&lt;br&gt;&#xA;१४८. सा तयोः कुशलं देवी निशम्य नरसिम्हयोः ।&lt;br&gt;&#xA;१४९. प्रतिसंहृष्टसर्वाङ्गी हनूमन्तमथाब्रवीत् ॥&lt;br&gt;&#xA;१५०. कल्याणी बत गाथेयं लौकिकी प्रतिभाति मे ।&lt;br&gt;&#xA;१५१. एति जीवन्तमानन्दो नरं वर्षशतादपि ॥&lt;br&gt;&#xA;१५२. तस्यास्तद्वचनं श्रुत्वा हनूमान् मारुतात्मजः ।&lt;br&gt;&#xA;१५३. सीतायाः शोकतप्तायाः समीपमुपचक्रमे ॥&lt;br&gt;&#xA;१५४. यथा यथा समीपं स हनूमानुपसर्पति ।&lt;br&gt;&#xA;१५५. तथा तथा रावणं सा तं सीता परिशङ्कते ॥&lt;br&gt;&#xA;१५६. अहो धिक् दुष्कृतमिदं कथितं हि यदस्य मे ।&lt;br&gt;&#xA;१५७. रूपान्तरमुपागम्य स एवायं हि रावणः ॥&lt;br&gt;&#xA;१५८. तामशोकस्य शाखां तु विमुक्त्वा शोककर्शिता ।&lt;br&gt;&#xA;१५९. तस्यामेवानवद्याङ्गी धरण्यां समुपाविशत् ॥&lt;br&gt;&#xA;१६०. अवन्दत महाबाहुः ततस्तां जनकात्मजाम् ।&lt;br&gt;&#xA;१६१. सा चैनं भयसन्त्रस्ता भूयो नैनमुदैक्षत ॥&lt;br&gt;&#xA;१६२. तं दृष्ट्वा वन्दमानं च सीता शशिनिभानना ।&lt;br&gt;&#xA;१६३. अब्रवीत् दीर्घमुच्छ्वस्य वानरं मधुरस्वरा ॥&lt;br&gt;&#xA;१६४. मायां प्रविष्टो मायावी यदि त्वं रावणः स्वयम् ।&lt;br&gt;&#xA;१६५. उत्पादयसि मे भूयः सन्तापं तन्न शोभनम् ॥&lt;br&gt;&#xA;१६६. अथवा नैतदेवं हि यन्मया परिशङ्कितम् ।&lt;br&gt;&#xA;१६७. मनसो हि मम प्रीतिरुत्पन्ना तव दर्शनात् ॥&lt;br&gt;&#xA;१६८. चित्तं हरसि मे सौम्य नदीकूलं यथा रयः ।&lt;br&gt;&#xA;१६९. यदि रामस्य दूतस्त्वमागतो भद्रमस्तु ते ॥&lt;br&gt;&#xA;१७०. गुणान् रामस्य कथय प्रियस्य मम वानर ।&lt;br&gt;&#xA;१७१. अहो स्वप्नस्य सुखता याहमेवं चिराहृता ।&lt;br&gt;&#xA;१७२. प्रेषितं नाम पश्यामि राघवेण वनौकसम् ॥&lt;br&gt;&#xA;१७३. स्वप्नेऽपि यद्यहं वीरं राघवं सहलक्ष्मणम् ।&lt;br&gt;&#xA;१७४. पश्येयं नावसीदेयं स्वप्नोऽपि मम मत्सरी ॥&lt;br&gt;&#xA;१७५. नाहं स्वप्नमिमं मन्ये भवेद् वातगतिस्त्वियम् ।&lt;br&gt;&#xA;१७६. उन्मादजो विकारो वा स्यादयं मृगतृष्णिका ॥&lt;br&gt;&#xA;१७७. अथवा नायमुन्मादो मोहोऽप्युन्मादलक्षणः ।&lt;br&gt;&#xA;१७८. इत्येवं बहुधा सीता सम्प्रधार्य बलाबलम् ।&lt;br&gt;&#xA;१७९. रक्षसां कामरूपत्वात् मेने तं राक्षसाधिपम् ॥&lt;br&gt;&#xA;१८०. न प्रतिव्याजहाराथ वानरं जनकात्मजा ॥&lt;br&gt;&#xA;१८१. सीताया निश्चितं बुद्ध्वा हनुमान् मारुतात्मजः ।&lt;br&gt;&#xA;१८२. श्रोत्रानुकूलैर्वचनैः तदा तां सम्प्रहर्षयत् ॥&lt;br&gt;&#xA;१८३. आदित्य इव तेजस्वी लोककान्तः शशी यथा ।&lt;br&gt;&#xA;१८४. राजा सर्वस्य लोकस्य देवो वैश्रवणो यथा ॥&lt;br&gt;&#xA;१८५. विक्रमेणोपपन्नश्च यथा विष्णुर्महायशाः ।&lt;br&gt;&#xA;१८६. सत्यवादी मधुरवाक् देवो वाचस्पतिर्यथा ॥&lt;br&gt;&#xA;१८७. रूपवान् सुभगः श्रीमान् कन्दर्प इव मूर्तिमान् ।&lt;br&gt;&#xA;१८८. स्थानक्रोधे प्रहर्ता च श्रेष्ठो लोके महारथः ।&lt;br&gt;&#xA;१८९. बाहुच्छायामवष्टब्धो यस्य लोको महात्मनः ॥&lt;br&gt;&#xA;१९०. अचिराद् रावणं युद्धे यो वधिष्यति वीर्यवान् ।&lt;br&gt;&#xA;१९१. क्रोधप्रमुक्तैरिषुभिः ज्वलद्भिरिव पावकैः ॥&lt;br&gt;&#xA;१९२. तेनाहं प्रेषितो दूतः त्वत्सकाशमिहागतः ।&lt;br&gt;&#xA;१९३. रामस्य च सखा देवि सुग्रीवो नाम वानरः ।&lt;br&gt;&#xA;१९४. राजा वानरमुख्यानां स त्वां कौशलमब्रवीत् ॥&lt;br&gt;&#xA;१९५. नित्यं स्मरति ते रामः ससुग्रीवः सलक्ष्मणः ।&lt;br&gt;&#xA;१९६. न चिराद् द्रक्ष्यसे रामं लक्ष्मणं च महारथम् ॥&lt;br&gt;&#xA;१९७. अहं सुग्रीवसचिवो हनूमान् नाम वानरः ।&lt;br&gt;&#xA;१९८. प्रविष्टो नगरीं लङ्कां लङ्घयित्वा महोदधिम् ॥&lt;br&gt;&#xA;१९९. त्वां द्रष्टुमुपयातोऽहं समाश्रित्य पराक्रमम् ।&lt;br&gt;&#xA;२००. नाहमस्मि तथा देवि यथा मामवगच्छसि ।&lt;br&gt;&#xA;२०१. विशङ्का त्यज्यतामेषा श्रद्धत्स्व वदतो मम ॥&lt;br&gt;&#xA;२०२. तां तु रामकथां श्रुत्वा वैदेही वानरर्षभात् ।&lt;br&gt;&#xA;२०३. उवाच वचनं सान्त्वमिदं मधुरया गिरा ॥&lt;br&gt;&#xA;२०४. क्व ते रामेण संसर्गः कथं जानासि लक्ष्मणम् ।&lt;br&gt;&#xA;२०५. वानराणां नराणां च कथमासीत् समागमः ॥&lt;br&gt;&#xA;२०६. यानि रामस्य चिह्नानि लक्ष्मणस्य च वानर ।&lt;br&gt;&#xA;२०७. तानि भूयः समाचक्ष्व न मां शोकः समाविशेत् ॥&lt;br&gt;&#xA;२०८. एवमुक्तस्तु हनुमान् वैदेह्या वानरात्मजः ।&lt;br&gt;&#xA;२०९. ततो रामं यथातत्त्वमाख्यातुमुपचक्रमे ॥&lt;br&gt;&#xA;२११. रामः कमलपत्राक्षः पूर्णचन्द्रनिभाननः ।&lt;br&gt;&#xA;२१२. रूपदाक्षिण्यसम्पन्नः प्रसूतो जनकात्मजे ॥&lt;br&gt;&#xA;२१३. तेजसादित्यसङ्काशः क्षमया पृथिवीसमः ।&lt;br&gt;&#xA;२१४. बृहस्पतिसमो बुद्ध्या यशसा वासवोपमः ॥&lt;br&gt;&#xA;२१५. मर्यादानां च लोकस्य कर्ता कारयिता च सः ।&lt;br&gt;&#xA;२१६. अर्चिष्मान् अर्चितोऽत्यर्थं ब्रह्मचर्यव्रते स्थितः ॥&lt;br&gt;&#xA;२१७. साधूनामुपकारज्ञः प्रचारज्ञश्च कर्मणाम् ।&lt;br&gt;&#xA;२१८. ज्ञानवान् शीलसम्पन्नः विनीतश्च परन्तपः ॥&lt;br&gt;&#xA;२१९. विपुलांसो महाबाहुः कम्बुग्रीवः शुभाननः ।&lt;br&gt;&#xA;२२०. गूढजत्रुः सुताम्राक्षो रामो देवि जनैः श्रुतः ॥&lt;br&gt;&#xA;२२१. दुन्दुभिस्वननिर्घोषः स्निग्धवर्णः प्रतापवान् ।&lt;br&gt;&#xA;२२२. समश्च सुविभक्ताङ्गो वर्णं श्यामं समाश्रितः ॥&lt;br&gt;&#xA;२२३. सत्यधर्मरतः श्रीमान् सङ्ग्रहानुग्रहे रतः ।&lt;br&gt;&#xA;२२४. देशकालविभागज्ञः सर्वलोकप्रियंवदः ॥&lt;br&gt;&#xA;२२५. भ्राता चास्य च द्वैमात्रः सौमित्रिरमितप्रभः ।&lt;br&gt;&#xA;२२६. अनुरागेण रूपेण गुणैश्चापि तथाविधः ॥&lt;br&gt;&#xA;२२७. (आरभ्य सीताहरणात् यथावृत्तं यथाश्रुतम् ।&lt;br&gt;&#xA;२२८. सर्वमाख्यातवान् देव्यै प्रश्रितं मारुतिस्तदा ॥&lt;br&gt;&#xA;२२९. पुनरप्यब्रवीत् सीतां देवीं मधुरया गिरा ॥)&lt;br&gt;&#xA;२३०. दिष्ट्याहं हरिसैन्यानां त्वन्नाशमनुशोचताम् ।&lt;br&gt;&#xA;२३१. अपनेष्यामि सन्तापं तवाधिगमशंसनात् ॥&lt;br&gt;&#xA;२३२. दिष्ट्या हि न मम व्यर्थं सागरस्येह लङ्घनम् ।&lt;br&gt;&#xA;२३३. प्राप्स्याम्यहमिदं देवि त्वद्दर्शनकृतं यशः ॥&lt;br&gt;&#xA;२३४. राघवश्च महावीर्यः क्षिप्रं त्वामभिपत्स्यते ।&lt;br&gt;&#xA;२३५. सपुत्रबान्धवं हत्वा रावणं राक्षसाधिपम् ॥&lt;br&gt;&#xA;२३६. अभिभाषस्व मां देवि दूतो दाशरथेरहम् ।&lt;br&gt;&#xA;२३७. तन्मां रामकृतोद्योगं त्वन्निमित्तमिहागतम् ॥&lt;br&gt;&#xA;२३८. सुग्रीवसचिवं देवि बुद्ध्यस्व पवनात्मजम् ॥&lt;br&gt;&#xA;२३९. एवं विश्वासिता सीता हेतुभिः शोककर्शिता ।&lt;br&gt;&#xA;२४०. उपपन्नैरभिज्ञानैः दूतं तमधिगच्छति ॥&lt;br&gt;&#xA;२४१. अतुलं च गता हर्षं प्रहर्षेण तु जानकी ।&lt;br&gt;&#xA;२४२. नेत्राभ्यां वक्रपक्ष्माभ्यां मुमोचानन्दजं जलम् ॥&lt;br&gt;&#xA;२४३. भूय एव महातेजा हनूमान् पवनात्मजः ।&lt;br&gt;&#xA;२४४. अब्रवीत् प्रश्रितं वाक्यं सीताप्रत्ययकारणात् ॥&lt;br&gt;&#xA;२४५. रामनामाङ्कितं चेदं पश्य देव्यङ्गुलीयकम् ।&lt;br&gt;&#xA;२४६. प्रत्ययार्थं तवानीतं तेन दत्तं महात्मना ॥&lt;br&gt;&#xA;२४७. गृहीत्वा प्रेक्षमाणा सा भर्तुः करविभूषितम् ।&lt;br&gt;&#xA;२४८. भर्तारमिव सम्प्राप्तं जानकी मुदिताभवत् ॥&lt;br&gt;&#xA;२४९. चारु तद्वदनं तस्याः ताम्रशुक्लायतेक्षणम् ।&lt;br&gt;&#xA;२५०. बभूव हर्षोदग्रं च राहुमुक्त इवोडुराट् ॥&lt;br&gt;&#xA;२५१. ततः सा ह्रीमती बाला भर्तुः सन्देशहर्षिता ।&lt;br&gt;&#xA;२५२. परितुष्टा प्रियं कृत्वा प्रशशंस महाकपिम् ॥&lt;br&gt;&#xA;२५३. विक्रान्तस्त्वं समर्थस्त्वं प्राज्ञस्त्वं वानरोत्तम ।&lt;br&gt;&#xA;२५४. येनेदं राक्षसपदं त्वयैकेन प्रधर्षितम् ॥&lt;br&gt;&#xA;२५५. शतयोजनविस्तीर्णः सागरो मकरालयः ।&lt;br&gt;&#xA;२५६. विक्रमश्लाघनीयेन क्रमता गोष्पदीकृतः ॥&lt;br&gt;&#xA;२५७. न हि त्वां प्राकृतं मन्ये वानरं वानरर्षभ ।&lt;br&gt;&#xA;२५८. अर्हसे च कपिश्रेष्ठ मया समभिभाषितुम् ॥&lt;br&gt;&#xA;२५९. यद्यसि प्रेषितस्तेन रामेण विदितात्मना ।&lt;br&gt;&#xA;२६०. प्रेषयिष्यति दुर्धर्षो रामो न ह्यपरीक्षितम् ।&lt;br&gt;&#xA;२६१. पराक्रममविज्ञाय मत्सकाशं विशेषतः ॥&lt;br&gt;&#xA;२६२. दिष्ट्या च कुशली रामो धर्मात्मा सत्यसङ्गरः ।&lt;br&gt;&#xA;२६३. लक्ष्मणश्च महातेजा सुमित्रानन्दवर्धनः ॥&lt;br&gt;&#xA;२६४. कच्चिन्न व्यथते रामः कच्चिन्न परितप्यते ।&lt;br&gt;&#xA;२६५. कच्चिन्न दीनः सम्भ्रान्तः कार्येषु च न मुह्यति ॥&lt;br&gt;&#xA;२६६. कच्चित् पुरुषकार्याणि कुरुते नृपतेः सुतः ।&lt;br&gt;&#xA;२६७. कच्चिन्न विगतस्नेहो विवासान्मयि राघवः ॥&lt;br&gt;&#xA;२६८. कच्चिन्मां व्यसनादस्मात् मोक्षयिष्यति राघवः ॥&lt;br&gt;&#xA;२६९. वानराधिपतिः श्रीमान् सुग्रीवः कच्चिदेष्यति ।&lt;br&gt;&#xA;२७०. मत्कृते हरिभिर्वीरैः वृतो दन्तनखायुधैः ॥&lt;br&gt;&#xA;२७१. कच्चिच्च लक्ष्मणः शूरः सुमित्रानन्दवर्धनः ।&lt;br&gt;&#xA;२७२. अस्त्रवित् शरजालेन राक्षसान् विधमिष्यति ॥&lt;br&gt;&#xA;२७३. रौद्रेण कच्चिदस्त्रेण रामेण निहतं रणे ।&lt;br&gt;&#xA;२७४. द्रक्ष्याम्यल्पेन कालेन रावणं ससुहृज्जनम् ॥&lt;br&gt;&#xA;२७५. न चास्य माता न पिता न चान्यः&lt;br&gt;&#xA;२७६. स्नेहाद् विशिष्टोऽस्ति मया समो वा ।&lt;br&gt;&#xA;२७७. तावद्ध्यहं दूत जिजीविषेयम्&lt;br&gt;&#xA;२७८. यावत् प्रवृत्तिं श्रुणुयां प्रियस्य ॥&lt;br&gt;&#xA;२७९. सीताया वचनं श्रुत्वा मारुतिर्भीमविक्रमः ।&lt;br&gt;&#xA;२८०. शिरस्यञ्जलिमाधाय वाक्यमुत्तरमब्रवीत् ॥&lt;br&gt;&#xA;२८१. न त्वामिहस्थां जानीते रामः कमललोचनः ।&lt;br&gt;&#xA;२८२. तेन त्वां नानयत्याशु शचीमिव पुरन्दरः ॥&lt;br&gt;&#xA;२८३. श्रुत्वैव च वचो मह्यं क्षिप्रमेष्यति राघवः ।&lt;br&gt;&#xA;२८४. चमूं प्रकर्षन् महतीं हर्यर्क्षगणसेविताम् ॥&lt;br&gt;&#xA;२८५. विष्ठम्भयित्वा बाणौघैरक्षोभ्यं वरुणालयम् ।&lt;br&gt;&#xA;२८६. करिष्यति पुरीं लङ्कां काकुत्स्थः शान्तराक्षसाम् ॥&lt;br&gt;&#xA;२८७. तवादर्शनजेनार्ये शोकेन परिपूरितः ।&lt;br&gt;&#xA;२८८. न शर्म लभते वीरः सिंहार्दित इव द्विपः ॥&lt;br&gt;&#xA;२८९. न मांसं राघवो भुङ्क्ते न चैव मधु सेवते ।&lt;br&gt;&#xA;२९०. वन्यं सुविहितं नित्यं भक्तमश्नाति पञ्चमम् ॥&lt;br&gt;&#xA;२९१. नैव दंशान् न मशकान् न कीटान् न सरीसृपान् ।&lt;br&gt;&#xA;२९२. राघवोऽपनयेद् गात्रात् त्वद्गतेनान्तरात्मना ॥&lt;br&gt;&#xA;२९३. नित्यं ध्यानपरो रामो नित्यं शोकपरायणः ।&lt;br&gt;&#xA;२९४. नान्यच्चिन्तयते नित्यं स तु कामवशं गतः ॥&lt;br&gt;&#xA;२९५. अनिद्रः सततं रामः सुप्तोऽपि च नरोत्तमः ।&lt;br&gt;&#xA;२९६. सीतेति मधुरां वाणीं व्याहरन् प्रतिबुद्ध्यते ॥&lt;br&gt;&#xA;२९७. दृष्ट्वा फलं वा पुष्पं वा यच्चान्यत् स्त्रीमनोहरम् ।&lt;br&gt;&#xA;२९८. बहुशो हा प्रियेत्येवं श्वसन्स्त्वामभिभाषते ॥&lt;br&gt;&#xA;२९९. सा रामसङ्कीर्तनवीतशोका&lt;br&gt;&#xA;३००. रामस्य शोकेन समानशोका ।&lt;br&gt;&#xA;३०१. शरन्मुखेनाम्बुदशेषचन्द्रा&lt;br&gt;&#xA;३०२. निशेव वैदेहसुता बभूव ॥&lt;br&gt;&#xA;३०३. सा सीता वचनं श्रुत्वा पूर्णचन्द्रनिभानना ।&lt;br&gt;&#xA;३०४. हनूमन्तमुवाचेदं धर्मार्थसहितं वचः ॥&lt;br&gt;&#xA;३०५. अमृतं विषसम्पृक्तं त्वया वानर भाषितम् ।&lt;br&gt;&#xA;३०६. यच्च नान्यमना रामो यच्च शोकपरायणः ॥&lt;br&gt;&#xA;३०७. ऐश्वर्ये वा सुविस्तीर्णे व्यसने वा सुदारुणे ।&lt;br&gt;&#xA;३०८. रज्ज्वेव पुरुषं बद्ध्वा कृतान्तः परिकर्षति ॥&lt;br&gt;&#xA;३०९. विधिर्नूनमसंहार्यः प्राणिनां प्लवगोत्तम ।&lt;br&gt;&#xA;३१०. सौमित्रिं मां चा रामं च व्यसनैः पश्य मोहितान् ॥&lt;br&gt;&#xA;३११. शोकस्यास्य कथं पारं राघवोऽधिगमिष्यति ।&lt;br&gt;&#xA;३१२. प्लवमानः परिक्रान्तो हतनौः सागरे यथा ॥&lt;br&gt;&#xA;३१३. राक्षसानां वधं कृत्वा सूदयित्वा च रावणम् ।&lt;br&gt;&#xA;३१४. लङ्कामुन्मथितां कृत्वा कदा द्रक्ष्यति मां पतिः ॥&lt;br&gt;&#xA;३१५. असंशयं हरिश्रेष्ठ क्षिप्रं मां प्राप्स्यते पतिः ।&lt;br&gt;&#xA;३१६. अन्तरात्मा हि मे शुद्धः तस्मिन्श्च बहवो गुणाः ॥&lt;br&gt;&#xA;३१७. उत्साहः पौरुषं सत्त्वं आनृशंस्यं कृतज्ञता ।&lt;br&gt;&#xA;३१८. विक्रमश्च प्रभावश्च सन्ति वानर राघवे ॥&lt;br&gt;&#xA;३१९. न स शक्यस्तुलयितुं व्यसनैः पुरुषर्षभः ।&lt;br&gt;&#xA;३२०. अहं तस्यानुभावज्ञा शक्रस्येव पुलोमजा ॥&lt;br&gt;&#xA;३२१. इति सञ्जल्पमानां तां रामार्थे शोककर्शिताम् ।&lt;br&gt;&#xA;३२२. अश्रुसम्पूर्णवदनामुवाच हनुमान् कपिः ॥&lt;br&gt;&#xA;३२३. द्रक्ष्यस्यद्यैव वैदेहि राघवं सह लक्ष्मणम् ।&lt;br&gt;&#xA;३२४. पृष्ठमारोह मे देवि मा विकाङ्क्षस्व शोभने ॥&lt;br&gt;&#xA;३२५. त्वां तु पृष्ठगतां कृत्वा सन्तरिष्यामि सागरम् ।&lt;br&gt;&#xA;३२६. यथैवाहमिह प्राप्तः तथैवाहमसंशयम् ।&lt;br&gt;&#xA;३२७. यास्यामि पश्य वैदेहि त्वामुद्यम्य विहायसम् ॥&lt;br&gt;&#xA;३२८. मैथिली तु हरिश्रेष्ठात् श्रुत्वा वचनमद्भुतम् ।&lt;br&gt;&#xA;३२९. हर्षविस्मितसर्वाङ्गी हनूमन्तमथाब्रवीत् ॥&lt;br&gt;&#xA;३३०. हनूमन् दूरमध्वानं कथं मां नेतुमिच्छसि ।&lt;br&gt;&#xA;३३१. तदेव खलु ते मन्ये कपित्वं हरियूथप ॥&lt;br&gt;&#xA;३३२. कथं चाल्पशरीरस्त्वं मामितो नेतुमिच्छसि ।&lt;br&gt;&#xA;३३३. सकाशं मानवेन्द्रस्य भर्तुर्मे प्लवगर्षभ ॥&lt;br&gt;&#xA;३३४. सीतायास्तु वचः श्रुत्वा हनूमान् मारुतात्मजः ।&lt;br&gt;&#xA;३३५. चिन्तयामास लक्ष्मीवान् नवं परिभवं कृतम् ॥&lt;br&gt;&#xA;३३६. न मे जानाति सत्त्वं वा प्रभावं वासितेक्षणा ।&lt;br&gt;&#xA;३३७. तस्मात् पश्यतु वैदेही यद् रूपं मम कामतः ॥&lt;br&gt;&#xA;३३८. इति सञ्चिन्त्य हनुमान् तदा प्लवगसत्तमः ।&lt;br&gt;&#xA;३३९. दर्शयामास सीतायाः स्वरूपमरिमर्दनः ॥&lt;br&gt;&#xA;३४०. स तस्मात् पादपात् धीमानाप्लुत्य प्लवगर्षभः ।&lt;br&gt;&#xA;३४१. ततो वर्धितुमारेभे सीताप्रत्ययकारणात् ॥&lt;br&gt;&#xA;३४२. मेरुमन्दरसङ्काशो बभौ दीप्तानलप्रभः ।&lt;br&gt;&#xA;३४३. अग्रतो व्यवतस्थे च वैदेहीमिदमब्रवीत् ॥&lt;br&gt;&#xA;३४४. सपर्वतवनोद्देशां साट्टप्राकारतोरणाम् ।&lt;br&gt;&#xA;३४५. लङ्कामिमां सनाथां वा नयितुं शक्तिरस्ति मे ॥&lt;br&gt;&#xA;३४६. तदवस्थाप्यतां बुद्धिरलं देवि विकाङ्क्षया ।&lt;br&gt;&#xA;३४७. विशोकं कुरु वैदेहि राघवं सहलक्ष्मणम् ॥&lt;br&gt;&#xA;३४८. तं दृष्ट्वाचलसङ्काशमुवाच जनकात्मजा ।&lt;br&gt;&#xA;३४९. तव सत्त्वं बलं चैव विजानामि महाकपे ॥&lt;br&gt;&#xA;३५०. प्राकृतोऽन्यः कथं चेमां भूमिमागन्तुमर्हति ।&lt;br&gt;&#xA;३५१. जानामि गमने शक्तिं नयने चापि ते मम ॥&lt;br&gt;&#xA;३५२. अयुक्तं तु कपिश्रेष्ठ मया गन्तुं त्वया सह ।&lt;br&gt;&#xA;३५३. वायुवेगसवेगस्य वेगो मां मोहयेत् तदा ॥&lt;br&gt;&#xA;३५४. प्रपतेयं हि ते पृष्ठात् भयार्ता कपिसत्तम ।&lt;br&gt;&#xA;३५५. ह्रियमाणां तु मां दृष्ट्वा राक्षसा भीमविक्रमाः ।&lt;br&gt;&#xA;३५६. अनुगच्छेयुरादिष्टा रावणेन दुरात्मना ॥&lt;br&gt;&#xA;३५७. कथञ्चित् साम्पराये त्वां जयेयुः कपिसत्तम ।&lt;br&gt;&#xA;३५८. अहं वापि विपद्येयं रक्षोभिरभितर्जिता ॥&lt;br&gt;&#xA;३५९. त्वत् प्रयत्नो हरिश्रेष्ठ भवेन्निष्फल एव तु ॥&lt;br&gt;&#xA;३६०. कामं त्वमसि पर्याप्तो निहन्तुं सर्वराक्षसान् ।&lt;br&gt;&#xA;३६१. राघवस्य यशो हीयेत् त्वया शस्तैस्तु राक्षसैः ॥&lt;br&gt;&#xA;३६२. त्वया हि सह रामस्य महानागमने गुणः ।&lt;br&gt;&#xA;३६३. भर्तुर्भक्तिं पुरस्कृत्य रामादन्यस्य वानर ।&lt;br&gt;&#xA;३६४. नाहं स्प्रष्टुं स्वतो गात्रमिच्छेयं वानरोत्तम ॥&lt;br&gt;&#xA;३६५. यदहं गात्रसंस्पर्शं रावणस्य गता बलात् ।&lt;br&gt;&#xA;३६६. अनीशा किं करिष्यामि विनाथा विवशा सती ॥&lt;br&gt;&#xA;३६७. यदि रामो दशग्रीवमिह हत्वा सराक्षसम् ।&lt;br&gt;&#xA;३६८. मामितो गृह्य गच्छेत तत् तस्य सदृशं भवेत् ॥&lt;br&gt;&#xA;३६९. ततः स हरिशार्दूलस्तेन वाक्येन तोषितः ।&lt;br&gt;&#xA;३७०. सीतामुवाच तच्छ्रुत्वा वाक्यं वाक्यविशारदः ॥&lt;br&gt;&#xA;३७१. युक्तरूपं त्वया देवि भाषितं शुभदर्शने ।&lt;br&gt;&#xA;३७२. सदृशं स्त्रीस्वभावस्य साध्वीनां विनयस्य च ॥&lt;br&gt;&#xA;३७३. स्त्रीत्वान्न त्वं समर्थासि सागरं व्यतिवर्तितुम् ।&lt;br&gt;&#xA;३७४. मामधिष्ठाय विस्तीर्णं शतयोजनमायतम् ॥&lt;br&gt;&#xA;३७५. द्वितीयं कारणं यच्च ब्रवीषि विनयान्विते ।&lt;br&gt;&#xA;३७६. रामादन्यस्य नार्हामि संसर्गमिति जानकि ।&lt;br&gt;&#xA;३७७. एतत् ते देवि सदृशं पत्न्यास्तस्य महात्मनः ॥&lt;br&gt;&#xA;३७८. श्रोष्यते चैव काकुत्स्थः सर्वं निरवशेषतः ।&lt;br&gt;&#xA;३७९. चेष्टितं यत् त्वया देवि भाषितं च ममाग्रतः ॥&lt;br&gt;&#xA;३८०. लङ्काया दुष्प्रवेशत्वात् दुस्तरत्वान्महोदधेः ।&lt;br&gt;&#xA;३८१. सामर्थ्यादात्मनश्चैव मयैतत् समुदीरितम् ॥&lt;br&gt;&#xA;३८२. इच्छामि त्वां समानेतुमद्यैव रघुबन्धुना ।&lt;br&gt;&#xA;३८३. गुरुस्नेहेन भक्त्या च नान्यथा तदुदाहृतम् ॥&lt;br&gt;&#xA;३८४. यदि नोत्सहसे यातुं मया सार्धमनिन्दिते ।&lt;br&gt;&#xA;३८५. अभिज्ञानं प्रयच्छ त्वं जानीयात् राघवो हि यत् ॥&lt;br&gt;&#xA;३८६. एवमुक्ता हनुमता सीता सुरसुतोपमा ।&lt;br&gt;&#xA;३८७. उवाच वचनं मन्दं बाष्पप्रग्रथिताक्षरम् ॥&lt;br&gt;&#xA;३८८. इदं श्रेष्ठमभिज्ञानं ब्रूयास्त्वं तु मम प्रियम् ।&lt;br&gt;&#xA;३८९. शैलस्य चित्रकूटस्य पादे पूर्वोत्तरे पदे ।&lt;br&gt;&#xA;३९०. परिश्रमात् प्रसुप्ता हे राघवाङ्केऽस्म्यहं चिरम् ।&lt;br&gt;&#xA;३९१. पर्यायेण प्रसुप्तश्च ममाङ्के भरताग्रजः ॥&lt;br&gt;&#xA;३९२. ततः सुप्तप्रबुद्धां मां राघवाङ्कात् समुत्थिताम् ।&lt;br&gt;&#xA;३९३. वायसः सहसागम्य विददार स्तनान्तरे ॥&lt;br&gt;&#xA;३९४. ततः समुत्थितो रामो मुक्तैः शोणितबिन्दुभिः ।&lt;br&gt;&#xA;३९५. स मां दृष्ट्वा महाबाहुः वितुन्नां स्तनयोस्तदा ।&lt;br&gt;&#xA;३९६. आशीविष इव क्रुद्धः वायसं समवैक्षत ।&lt;br&gt;&#xA;३९७. नखैः सरुधिरैः तीक्ष्णैः मामेवाभिमुखं स्थितम् ॥&lt;br&gt;&#xA;३९८. ततस्तस्मिन् महाबाहुः कोपसंवर्तितेक्षणः ।&lt;br&gt;&#xA;३९९. स दर्भसम्स्तरात् गृह्य ब्रह्मणोऽस्त्रेण योजयत् ॥&lt;br&gt;&#xA;४००. स तं प्रदीप्तं चिक्षेप दर्भं तं वायसं प्रति ।&lt;br&gt;&#xA;४०१. ततस्तु वायसं दर्भः सोऽम्बरेऽनुजगाम ह ॥&lt;br&gt;&#xA;४०२. अनुसृष्टस्तदा काको जगाम विविधां गतिम् ।&lt;br&gt;&#xA;४०३. त्रीन् लोकान् सम्परिक्रम्य तमेव शरणं गतः ॥&lt;br&gt;&#xA;४०४. स तं निपतितं भूमौ शरण्यः शरणागतम् ।&lt;br&gt;&#xA;४०५. वधार्हमपि काकुत्स्थः कृपया पर्यपालयत् ॥&lt;br&gt;&#xA;४०६. स रामाय नमस्कृत्वा राज्ञे दशरथाय च ।&lt;br&gt;&#xA;४०७. विसृष्टस्तेन वीरेण प्रतिपेदे स्वमालयम् ॥&lt;br&gt;&#xA;४०८. मत्कृते काकमात्रेऽपि ब्रह्मास्त्रं समुदीरितम् ।&lt;br&gt;&#xA;४०९. कस्माद् यो माहरत् त्वत्तः क्षमसे तं महीपते ॥&lt;br&gt;&#xA;४१०. जानामि त्वां महावीर्यं महोत्साहं महाबलम् ।&lt;br&gt;&#xA;४११. अपारवारमक्षोभ्यं गाम्भीर्यात् सागरोपमम् ।&lt;br&gt;&#xA;४१२. भर्तारं ससमुद्राया धरण्या वासवोपमम् ॥&lt;br&gt;&#xA;४१३. एवमस्त्रविदां श्रेष्ठो बलवान् सत्त्ववानपि ।&lt;br&gt;&#xA;४१४. किमर्थमस्त्रं रक्षःसु न योजयसि राघव ॥&lt;br&gt;&#xA;४१५. सीतायस्तद्वचः श्रुत्वा हनुमान् मारुतात्मजः ।&lt;br&gt;&#xA;४१६. शिरस्यञ्जलिमाधाय वाक्यमुत्तरमब्रवीत् ॥&lt;br&gt;&#xA;४१७. क्षिप्रमेष्यति काकुत्स्थः हर्यृक्षप्लवगैर्वृतः ।&lt;br&gt;&#xA;४१८. यस्ते युधि विजित्यारीन् शोकं व्यपनयिष्यति ॥&lt;br&gt;&#xA;४१९. न हि पश्यामि मर्त्येषु नासुरेषु सुरेषु वा ।&lt;br&gt;&#xA;४२०. यस्तस्य वमतो बाणान् स्थातुमुत्सहतेऽग्रतः ॥&lt;br&gt;&#xA;४२१. त्वन्निमित्तो हि रामस्य जयो जनकनन्दिनि ॥&lt;br&gt;&#xA;४२२. तस्य तद्वचनं श्रुत्वा सम्यक् सत्यं सुभाषितम् ।&lt;br&gt;&#xA;४२३. जानकी बहुमेने तं वचनं चेदमब्रवीत् ॥&lt;br&gt;&#xA;४२४. अयं च वीर सन्देहस्तिष्ठतीव ममाग्रतः ।&lt;br&gt;&#xA;४२५. सुमहान्स्त्वत्सहायेषु हर्यृक्षेषु हरीश्वर ।&lt;br&gt;&#xA;४२६. कथन्नुखलु दुष्पारं तरिष्यन्ति महोदधिम् ।&lt;br&gt;&#xA;४२७. तानि हर्यृक्षसैन्यानि तौ वा नरवरात्मजौ ॥&lt;br&gt;&#xA;४२८. त्रयाणामेव भूतानां सागरस्येह लङ्घने ।&lt;br&gt;&#xA;४२९. शक्तिः स्यात् वैनतेयस्य तव वा मारुतस्य वा ॥&lt;br&gt;&#xA;४३०. तदर्थोपहितं वाक्यं प्रश्रितं हेतुसंहितम् ।&lt;br&gt;&#xA;४३१. निशम्य हनुमान् शेषं वाक्यमुत्तरमब्रवीत् ॥&lt;br&gt;&#xA;४३२. देवि हर्यृक्षसैन्यानामीश्वरः प्लवतां वरः ।&lt;br&gt;&#xA;४३३. सुग्रीवः सत्यसम्पन्नस्तवार्थे कृतनिश्चयः ॥&lt;br&gt;&#xA;४३४. तस्य विक्रमसम्पन्ना सत्त्ववन्तो महाबलाः ।&lt;br&gt;&#xA;४३५. मनह्सङ्कल्पसम्पाता निदेशे हरयः स्थिताः ॥&lt;br&gt;&#xA;४३६. असकृत् तैर्महोत्साहैः ससागरधराधरा ।&lt;br&gt;&#xA;४३७. प्रदक्षिणीकृता भूमिः वायुमार्गानुसारिभिः ॥&lt;br&gt;&#xA;४३८. मद्विशिष्टाश्च तुल्याश्च सन्ति तत्र वनौकसः ।&lt;br&gt;&#xA;४३९. मत्तः प्रत्यवरः कश्चित् नास्ति सुग्रीवसन्निधौ ॥&lt;br&gt;&#xA;४४०. न हि प्रकृष्टाः प्रेष्यन्ते प्रेष्यन्ते हीतरे जनाः ॥&lt;br&gt;&#xA;४४१. तदलं परितापेन देवि शोको व्यपैतु ते ।&lt;br&gt;&#xA;४४२. एकोत्पातेन ते लङ्कामेष्यन्ति हरियूथपाः ॥&lt;br&gt;&#xA;४४३. मम पृष्ठगतौ तौ च चन्द्रसूर्याविवोदितौ ।&lt;br&gt;&#xA;४४४. त्वत्सकाशं महासङ्घौ नृसिंहौ आगमिष्यतः ॥&lt;br&gt;&#xA;४४५. सगणं रावणं हत्वा राघवो रघुनन्दनः ।&lt;br&gt;&#xA;४४६. त्वामादाय वरारोहे स्वपुरीं प्रति यास्यति ॥&lt;br&gt;&#xA;४४७. तदाश्वसिहि भद्रं ते भव त्वं कालकांक्षिणी ।&lt;br&gt;&#xA;४४८. न चिराद् द्रक्ष्यसे रामं प्रज्वलन्तमिवानलम् ॥&lt;br&gt;&#xA;४४९. यत्तु रामो विजानीयादभिज्ञानमनिन्दिते ।&lt;br&gt;&#xA;४५०. प्रीतिसञ्जननं भूयस्तस्य त्वं दातुमर्हसि ॥&lt;br&gt;&#xA;४५१. ततो वस्त्रगतं मुक्त्वा दिव्यं चूडामणिं शुभम् ।&lt;br&gt;&#xA;४५२. प्रदेयो राघवायेति सीता हनुमते ददौ ॥&lt;br&gt;&#xA;४५३. प्रतिगृह्य ततो वीरो मणिरत्नमनुत्तमम् ।&lt;br&gt;&#xA;४५४. अङ्गुल्या योजयामास नह्यस्य प्राभवत् भुजम् ॥&lt;br&gt;&#xA;४५५. मणिं दत्त्वा ततः सीता हनूमन्तमथाब्रवीत् ।&lt;br&gt;&#xA;४५६. अभिज्ञानमभिज्ञातमेतद् रामस्य तत्त्वतः ॥&lt;br&gt;&#xA;४५७. मणिं दृष्ट्वा तु रामो वै त्रयाणां संस्मरिष्यति ।&lt;br&gt;&#xA;४५८. वीरो जनन्या मम च राज्ञो दशरथस्य च ॥&lt;br&gt;&#xA;४५९. अभिज्ञानं च रामस्य दद्या हरिगणोत्तम ।&lt;br&gt;&#xA;४६०. क्षिप्तामिषीकां काकस्य कोपादेकाक्षिशातनीम् ॥&lt;br&gt;&#xA;४६१. मनःशिलायास्तिलको गण्दपार्श्वे निवेशितः ।&lt;br&gt;&#xA;४६२. त्वया प्रणष्टे तिलके तं किल स्मर्तुमर्हसि ॥&lt;br&gt;&#xA;४६३. एष चूडामणिर्दिव्यो मया सुपरिरक्षितः ।&lt;br&gt;&#xA;४६४. एतं दृष्ट्वा प्रहृष्यामि व्यसने त्वामिवानघ ॥&lt;br&gt;&#xA;४६५. एष निर्यातितः श्रीमान् मया ते वारिसम्भवः ॥&lt;br&gt;&#xA;४६६. अतः परं न शक्ष्यामि जीवितुं शोकलालसा ।&lt;br&gt;&#xA;४६७. असह्यानि च दुःखानि वाचश्च हृदयच्छिदः ॥&lt;br&gt;&#xA;४६८. राक्षसैः सह संवासं त्वत्कृते मर्षयाम्यहम् ।&lt;br&gt;&#xA;४६९. धारयिष्यामि मासं तु जीवितं शत्रुसूदन ॥&lt;br&gt;&#xA;४७०. मासादूर्ध्वं न जीविष्ये त्वया हीना नृपात्मज ।&lt;br&gt;&#xA;४७१. घोरो राक्षसराजोऽयं दृष्टिश्च न सुखा मयि ॥&lt;br&gt;&#xA;४७२. त्वां च श्रुत्वा विषज्जन्तं न जीवेयमहं क्षणम् ॥&lt;br&gt;&#xA;४७३. वैदेह्या वचनं श्रुत्वा करुणं साश्रुभाषितम् ।&lt;br&gt;&#xA;४७४. अथाब्रवीन्महातेजा हनूमान् मारुतात्मजः ॥&lt;br&gt;&#xA;४७५. त्वच्छोकविमुखो रामो देवि सत्येन ते शपे ।&lt;br&gt;&#xA;४७६. रामे शोकाभिभूते तु लक्ष्मणः परितप्यते ॥&lt;br&gt;&#xA;४७७. दृष्टा कथञ्चिद् भवती न कालः परिशोचितुम् ।&lt;br&gt;&#xA;४७८. इमं मुहूर्तं दुःखानामन्तं द्रक्ष्यसि भामिनि ॥&lt;br&gt;&#xA;४७९. हत्वा तु समरे क्रूरं रावणं सह बान्धवैः ।&lt;br&gt;&#xA;४८०. राघवौ तु विशालाक्षि स्वां पुरीं प्रापयिष्यतः ॥&lt;br&gt;&#xA;४८१. ब्रूहि यद् राघवो वाच्यो लक्ष्मणश्च महाबलः ।&lt;br&gt;&#xA;४८२. सुग्रीवो वापि तेजस्वी हरयो वा समागताः ॥&lt;br&gt;&#xA;४८३. इत्युक्तवति तस्मिन्श्च सीता पुनरथाब्रवीत् ।&lt;br&gt;&#xA;४८४. कौसल्या लोकभर्तारं सुषुवे यं मनस्विनी ।&lt;br&gt;&#xA;४८५. तं ममार्थे सुखं पृच्छ शिरसा चाभिवादय ॥&lt;br&gt;&#xA;४८६. पितरं मातरं चैव सम्मान्याभिप्रसाद्य च ।&lt;br&gt;&#xA;४८७. अनुप्रव्रजितो रामं सुमित्रा येन सुप्रजा ।&lt;br&gt;&#xA;४८८. आनुकूल्येन धर्मात्मा त्यक्त्वा सुखमनुत्तमम् ।&lt;br&gt;&#xA;४८९. अनुगच्छति काकुत्स्थं भ्रातरं पालयन् वने ।&lt;br&gt;&#xA;४९०. सिंहस्कन्धो महाबाहुर्मनस्वी प्रियदर्शनः ।&lt;br&gt;&#xA;४९१. पितृवद्वर्तते रामे मातृवन्मां समाचरन् ।&lt;br&gt;&#xA;४९२. ह्रियमाणां तदा वीरो न तु मां वेद लक्ष्मणः ।&lt;br&gt;&#xA;४९३. वृद्धोपसेवी लक्ष्मीवान् शक्तो न बहुभाषिता ।&lt;br&gt;&#xA;४९४. राजपुत्रः प्रियः श्रेष्ठः सदृशः श्वशुरस्य मे ।&lt;br&gt;&#xA;४९५. मम प्रियकरो नित्यं भ्राता रामस्य लक्ष्मणः ।&lt;br&gt;&#xA;४९६. नियुक्तो धुरि यस्यां तु तामुद्वहति वीर्यवान् ।&lt;br&gt;&#xA;४९७. यं दृष्ट्वा राघवो नैव वृत्तमार्यमनुस्मरेत् ।&lt;br&gt;&#xA;४९८. स ममार्थाय कुशलं वक्तव्यो वचनान् मम ॥&lt;br&gt;&#xA;४९९. सुग्रीवं च सहामात्यं वृद्धान् सर्वान्श्च वानरान् ।&lt;br&gt;&#xA;५००. ब्रूयास्त्वं वानरश्रेष्ठ कुशलं धर्मसंहितम् ॥&lt;br&gt;&#xA;५०१. स तथेति प्रतिज्ञाय मारुतिर्भीमविक्रमः ।&lt;br&gt;&#xA;५०२. शिरसा वन्द्य वैदेहीं गमनायोपचक्रमे ॥&lt;br&gt;&#xA;५०३. ततस्तं प्रस्थितं (ज्ञात्वा) वीक्षमाणा पुनः पुनः ।&lt;br&gt;&#xA;५०४. भर्तृस्नेहान्वितं वाक्यम् (उवाच जनकात्मजा ॥)&lt;br&gt;&#xA;५०५. यदि वा मन्यसे वीर वसैकाहमरिन्दम ।&lt;br&gt;&#xA;५०६. कस्मिन्श्चित् सम्वृते देशे विश्रान्तः श्वो गमिष्यसि ॥&lt;br&gt;&#xA;५०७. मम चैवाल्पभाग्यायाः सान्निध्यात् तव वानर ।&lt;br&gt;&#xA;५०८. अस्य शोकस्य महतो मुहूर्तं मोक्षणं भवेत् ॥&lt;br&gt;&#xA;५०९. तवादर्शनजः शोको भूयो मां परितापयेत् ।&lt;br&gt;&#xA;५१०. दुःखात् दुःखपरामृष्टां दीपयन्निव वानर ॥&lt;br&gt;&#xA;५११. तमुत्पातकृतोत्साहमवेक्ष्य हरियूथपम् ।&lt;br&gt;&#xA;५१२. वर्धमानं महावेगमुवाच जनकात्मजा ॥&lt;br&gt;&#xA;५१३. इदं ब्रूयाश्च मे नाथं शूरं रामं पुनः  पुनः ।&lt;br&gt;&#xA;५१४. जीवितं धारयिष्यामि मासं दशरथात्मज ॥&lt;br&gt;&#xA;५१५. ऊर्ध्वं मासान्नजीवेयं सत्येनाहं ब्रवीमि ते ॥&lt;br&gt;&#xA;५१६. इदं च तीव्रं मम शोकवेगम्&lt;br&gt;&#xA;५१७. रक्षोभिरेभिः परिभर्त्सनं च ।&lt;br&gt;&#xA;५१८. ब्रूयास्तु रामस्य गतः समीपम्&lt;br&gt;&#xA;५१९. शिवश्च तेऽध्वास्तु हरिप्रवीर ॥&lt;br&gt;&#xA;५२०. स राजपुत्र्या प्रतिवेदितार्थः&lt;br&gt;&#xA;५२१. कपिः  कृतार्थः  परिहृष्टचेताः ।&lt;br&gt;&#xA;५२२. तदल्पशेषं प्रसमीक्ष्य कार्यम्&lt;br&gt;&#xA;५२३. दिशं ह्युदीचीं मनसा जगाम ॥&lt;/p&gt;</description>
    </item>
    <item>
      <title>०५ ०५ लङ्कादहनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/05_lankAdahanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/05_lankAdahanam/</guid>
      <description>&lt;p&gt;१. स च वाग्भिः प्रशस्ताभिः गमिष्यन् पूजितस्तया ।&lt;br&gt;&#xA;२. तस्माद् देशादपाक्रम्य चिन्तयामास वानरः ॥&lt;br&gt;&#xA;३. कार्ये कर्मणि निर्दिष्टे यो बहून्यपि साधयेत् ।&lt;br&gt;&#xA;४. पूर्वकार्याविरोधेन स कार्यं कर्तुमर्हति ॥&lt;br&gt;&#xA;५. स ह्येकः साधको हेतुः स्वल्पस्यापीह कर्मणि ।&lt;br&gt;&#xA;६. यो ह्यर्थं बहुधा वेद स समर्थोऽर्थसाधने ॥&lt;br&gt;&#xA;७. इदमस्य नृशंसस्य नन्दनोपममुत्तमम् ।&lt;br&gt;&#xA;८. वनं नेत्रमनःकान्तं नानाद्रुमलतायुतम् ॥&lt;br&gt;&#xA;९. इदं विध्वंसयिष्यामि शुष्कं वनमिवानिलः ।&lt;br&gt;&#xA;१०. अस्मिन् भग्ने ततः कोपं करिष्यति स रावणः ॥&lt;br&gt;&#xA;११. ततः समासाद्य रणे दशाननम्&lt;br&gt;&#xA;१२. समन्त्रिवर्गं सबलप्रयायिनम् ।&lt;br&gt;&#xA;१३. हृदिस्थितं तस्य मतं बलं च&lt;br&gt;&#xA;१४. सुखेन मत्वाहमितः पुनर्व्रजे ॥&lt;br&gt;&#xA;१५. ततो मारुतवत् क्रुद्धो मारुतिर्भीमविक्रमः ।&lt;br&gt;&#xA;१६. ऊरुवेगेन महता द्रुमान् क्षेप्तुमथारभत् ॥&lt;br&gt;&#xA;१७. तद्वनं मथितैर्वृक्षैः भिन्नैश्च सलिलाशयैः ।&lt;br&gt;&#xA;१८. चूर्णितैः पर्वताग्रैश्च क्लान्तद्रुमलतायुतैः ।&lt;br&gt;&#xA;१९. नानाशकुन्तनिरुतैः बभूवाप्रियदर्शनम् ॥&lt;br&gt;&#xA;२०. ततो गतायां निद्रायां राक्षस्यो विकृताननाः ।&lt;br&gt;&#xA;२१. तद्वनं ददृशुर्भग्नं तं च वीरं महाकपिम् ॥&lt;br&gt;&#xA;२२. स ता दृष्ट्वा महाबाहुः महासत्त्वो महाबलः ।&lt;br&gt;&#xA;२३. चकार सुमहद्रूपं राक्षसीनां भयावहम् ॥&lt;br&gt;&#xA;२४. ततस्तु गिरिसङ्काशमतिकायं महाबलम् ।&lt;br&gt;&#xA;२५. राक्षस्यो वानरं दृष्ट्वा पप्रच्छुर्जनकात्मजाम् ॥&lt;br&gt;&#xA;२६. कोऽयं कस्य कुतो वायं किं निमित्तमिहागतः ।&lt;br&gt;&#xA;२७. कथं त्वया सहानेन संवादः कृत इत्युत ॥&lt;br&gt;&#xA;२८. अथाब्रवीत् तदा साध्वी सीता सर्वाङ्गशोभना ।&lt;br&gt;&#xA;२९. यूयमेवास्य जानीत योऽयं यद् वा करिष्यति ॥&lt;br&gt;&#xA;३०. अहिरेव ह्यहेः पादान् विजानाति न संशयः ।&lt;br&gt;&#xA;३१. अहमप्यतिभीतास्मि नैव जानामि को ह्ययम् ॥&lt;br&gt;&#xA;३२. वैदेह्या वचनं श्रुत्वा राक्षस्यो विद्रुता द्रुतम् ।&lt;br&gt;&#xA;३३. विरूपं वानरं भीमं रावणाय न्यवेदिषुः ॥&lt;br&gt;&#xA;३४. अशोकवनिकामध्ये राजन् भीमवपुः कपिः ।&lt;br&gt;&#xA;३५. सीतया कृतसंवादः तिष्ठत्यमितविक्रमः ॥&lt;br&gt;&#xA;३६. न तत्र कश्चिदुद्देशो यस्तेन न विनाशितः ।&lt;br&gt;&#xA;३७. यत्र सा जानकी देवी स तेन न विनाशितः ॥&lt;br&gt;&#xA;३८. तस्योग्ररूपस्योग्रं तं दण्डमाज्ञातुमर्हसि ॥&lt;br&gt;&#xA;३९. राक्षसीनां वचः श्रुत्वा कोपसंवर्धितेक्षणः ।&lt;br&gt;&#xA;४०. चिताग्निरिव जज्वाल रावणो राक्षसेश्वरः ॥&lt;br&gt;&#xA;४१. तस्य क्रुद्धस्य नेत्राभ्यां प्रापतन्नश्रुबिन्दवः ।&lt;br&gt;&#xA;४२. दीप्ताभ्यामिव दीपाभ्यां सार्चिषः स्नेहबिन्दवः ॥&lt;br&gt;&#xA;४३. आत्मनः सदृशान् वीरान् किङ्करान् नाम राक्षसान् ।&lt;br&gt;&#xA;४४. व्यादिदेश महातेजा निग्रहार्थं हनूमतः ॥&lt;br&gt;&#xA;४५. ते गदाभिर्विचित्राभिः परिघैः काञ्चनाङ्गदैः ।&lt;br&gt;&#xA;४६. आजग्मुर्वानरश्रेष्ठं शरैरादित्यसन्निभैः ॥&lt;br&gt;&#xA;४७. मुद्गरैः पट्टिशैः शूलैः प्रासतोमरपाणयः ।&lt;br&gt;&#xA;४८. परिवार्य हनूमन्तं सहसा तस्थुरग्रतः ॥&lt;br&gt;&#xA;४९. हनूमानपि तेजस्वी श्रीमान् पर्वतसन्निभः ।&lt;br&gt;&#xA;५०. पुच्छमास्फोटयामास लङ्कां शब्देन पूरयन् ॥&lt;br&gt;&#xA;५१. स तैः परिवृतः शूरैः सर्वतः स महाबलः ।&lt;br&gt;&#xA;५२. आससादायसं भीमं परिघं तोरणाश्रितम् ॥&lt;br&gt;&#xA;५३. स तं परिघमादाय जघान रजनीचरान् ।&lt;br&gt;&#xA;५४. विचचाराम्बरे वीरः परिगृह्य च मारुतिः ॥&lt;br&gt;&#xA;५५. सूदयामास वज्रेण दैत्यानिव सहस्रदृक् ॥&lt;br&gt;&#xA;५६. स हत्वा राक्षसान् वीरः किङ्करान् मारुतात्मजः ।&lt;br&gt;&#xA;५७. युद्धाकाङ्क्षी महावीरः तोरणं समुपाश्रितः ॥&lt;br&gt;&#xA;५८. ततस्तस्माद् भयान्मुक्ताः कतिचित् तत्र राक्षसाः ।&lt;br&gt;&#xA;५९. निहतान् किङ्करान् सर्वान् रावणाय न्यवेदयन् ॥&lt;br&gt;&#xA;६०. स राक्षसानां निहतं महाबलम्&lt;br&gt;&#xA;६१. निशम्य राजा परिवृत्तलोचनः ।&lt;br&gt;&#xA;६२. समादिदेशाप्रतिमं पराक्रमम्&lt;br&gt;&#xA;६३. प्रहस्तपुत्रं समरे सुदुर्जयम् ॥&lt;br&gt;&#xA;६४. सन्दिष्टो राक्षसेन्द्रेण प्रहस्तस्य सुतो बली ।&lt;br&gt;&#xA;६५. जम्बुमाली महादम्ष्‍ट्रो निर्जगाम धनुर्धरः ॥&lt;br&gt;&#xA;६६. रथेन खरयुक्तेन तमागतमुदीक्ष्य सः ।&lt;br&gt;&#xA;६७. हनूमान् वेगसंपन्नो जहर्ष च ननाद च ॥&lt;br&gt;&#xA;६८. तं तोरणविटङ्कस्थं हनूमन्तं महाकपिम् ।&lt;br&gt;&#xA;६९. जम्बुमाली महातेजा विव्याध निशितैः शरैः ॥&lt;br&gt;&#xA;७०. चुकोप बाणाभिहतो राक्षसस्य महाकपिः ।&lt;br&gt;&#xA;७१. ततः पार्श्वेऽतिविपुलां ददर्श महतीं शिलाम् ॥&lt;br&gt;&#xA;७२. तरसा तां समुत्पाट्य चिक्षेप जववद् बली ।&lt;br&gt;&#xA;७३. तां शरैर्दशभिः क्रुद्धस्ताडयामास राक्षसः ॥&lt;br&gt;&#xA;७४. विपन्नं कर्म तद् दृष्ट्वा हनूमान्श्चण्डविक्रमः ।&lt;br&gt;&#xA;७५. अतिवेगोऽतिवेगेन भ्रामयित्वा बलोत्कटः ।&lt;br&gt;&#xA;७६. परिघं पातयामास जम्बुमालेर्महोरसि ॥&lt;br&gt;&#xA;७७. न धनुर्न रथो नाश्वाः तत्रादृश्यन्त नेषवः ।&lt;br&gt;&#xA;७८. स हतस्तरसा तेन जम्बुमाली महारथः ।&lt;br&gt;&#xA;७९. पपात निहतो भूमौ चूर्णिताङ्ग इव द्रुमः ॥&lt;br&gt;&#xA;८०. जम्बुमालिं सुनिहतं किङ्करान्श्च महाबलान् ।&lt;br&gt;&#xA;८१. चुक्रोध रावणः श्रुत्वा क्रोधसंरक्तलोचनः ॥&lt;br&gt;&#xA;८२. स विरूपाक्षयूपाक्षौ दुर्धरं चैव राक्षसम् ।&lt;br&gt;&#xA;८३. प्रघसं भासकर्णं च पञ्च सेनाग्रनायकान् ।&lt;br&gt;&#xA;८४. सन्दिदेश दशग्रीवो वीरान् नयविशारदान् ॥&lt;br&gt;&#xA;८५. यात सेनाग्रगाः सर्वे महाबलपरिग्रहाः ।&lt;br&gt;&#xA;८६. न ह्यहं तं कपिं मन्ये कर्मणा प्रतितर्कयन् ॥&lt;br&gt;&#xA;८७. दृष्टा हि हरयः पूर्वे मया विपुलविक्रमाः ।&lt;br&gt;&#xA;८८. वाली च सहसुग्रीवो जाम्बवान्श्च महाबलः ॥&lt;br&gt;&#xA;८९. नैवं तेषां गतिर्भीमा न तेजो न पराक्रमः ।&lt;br&gt;&#xA;९०. न मतिर्न बलोत्साहो न रूपपरिकल्पनम् ॥&lt;br&gt;&#xA;९१. प्रयत्नं महदास्थाय क्रियतामस्य निग्रहः ।&lt;br&gt;&#xA;९२. आत्मा रक्ष्यः प्रयत्नेन युद्धसिद्धिर्हि चञ्चला ॥&lt;br&gt;&#xA;९३. ते स्वामिवचनं सर्वे प्रतिगृह्य महौजसः ।&lt;br&gt;&#xA;९४. समुत्पेतुर्महावेगा हुताशसमतेजसः ॥&lt;br&gt;&#xA;९५. ततस्तु ददृशुर्वीरा दीप्यमानं महाकपिम् ।&lt;br&gt;&#xA;९६. तोरणस्थं महावेगं महासत्त्वं महाबलम् ॥&lt;br&gt;&#xA;९७. ततस्तु दुर्धरो वीरः सरथः सज्जकार्मुकः ।&lt;br&gt;&#xA;९८. किरन् शरशतैर्नेकैरभिपेदे महाबलः ॥&lt;br&gt;&#xA;९९. स दूरं सहसोत्पत्य दुर्धरस्य रथे हरिः ।&lt;br&gt;&#xA;१००. निपपात महावेगो विद्युद्राशिर्गिराविव ॥&lt;br&gt;&#xA;१०१. ततः स मथिताष्टाश्वं रथं भग्नाक्षकूबरम् ।&lt;br&gt;&#xA;१०२. विहाय न्यपतद् भूमौ दुर्धरस्त्यक्तजीवितः ॥&lt;br&gt;&#xA;१०३. तं विरूपाक्षयूपाक्षौ दृष्ट्वा निपतितं भुवि ।&lt;br&gt;&#xA;१०४. तौ जातरोषौ दुर्धर्षौ उत्पेततुररिन्दमौ ॥&lt;br&gt;&#xA;१०५. स सालवृक्षमासाद्य समुत्पाट्य च वानरः ।&lt;br&gt;&#xA;१०६. तावुभौ राक्षसौ वीरौ जघान पवनात्मजः ॥&lt;br&gt;&#xA;१०७. ततस्तान् त्रीन् हतान् ज्ञात्वा वानरेण तरस्विना ।&lt;br&gt;&#xA;१०८. अभिपेदे महावेगः प्रहस्य प्रघसो बली ।&lt;br&gt;&#xA;१०९. भासकर्णश्च सङ्क्रुद्धः शूलमादाय वीर्यवान् ॥&lt;br&gt;&#xA;११०. समुत्पाट्य गिरेः शृङ्गं समृगव्यालपादपम् ।&lt;br&gt;&#xA;१११. जघान हनुमान् वीरो राक्षसौ कपिकुञ्जरः ॥&lt;br&gt;&#xA;११२. गिरिशृङ्गसुनिष्पिष्टौ तिलशस्तौ बभूवतुः ॥&lt;br&gt;&#xA;११३. ततः कपिस्तान् ध्वजिनीपतीन् रणे&lt;br&gt;&#xA;११४. निहत्य वीरान् सबलान् सवाहनान् ।&lt;br&gt;&#xA;११५. तथैव वीरः परिगृह्य तोरणम्&lt;br&gt;&#xA;११६. कृतक्षणः काल इव प्रजाक्षये ॥&lt;br&gt;&#xA;११७. सेनापतीन् पञ्च स तु प्रमापितान्&lt;br&gt;&#xA;११८. हनूमता सानुचरान् सवाहनान् ।&lt;br&gt;&#xA;११९. निशम्य राजा समरोद्धतोन्मुखम्&lt;br&gt;&#xA;१२०. कुमारमक्षं प्रसमैक्षताग्रतः ॥&lt;br&gt;&#xA;१२१. स तस्य दृष्ट्यर्पणसंप्रचोदितह्&lt;br&gt;&#xA;१२२. प्रतापवान् काञ्चनचित्रकार्मुकः ।&lt;br&gt;&#xA;१२३. समुत्पपाताथ सदस्युदीरितो&lt;br&gt;&#xA;१२४. द्विजातिमुख्यैः हविषेव पावकः ॥&lt;br&gt;&#xA;१२५. स पूरयन् खं च महीं च साचलाम्&lt;br&gt;&#xA;१२६. तुरङ्गमातङ्गमहारथस्वनैः ।&lt;br&gt;&#xA;१२७. बलैः समेतैः सहतोरणस्थितम्&lt;br&gt;&#xA;१२८. समर्थमासीनमुपागमत् कपिम् ॥&lt;br&gt;&#xA;१२९. स बालभावाद् युधि वीर्यदर्पितह्&lt;br&gt;&#xA;१३०. प्रवृद्धमन्युः क्षतजोपमेक्षणः ।&lt;br&gt;&#xA;१३१. समाससादाप्रतिमं रणे कपिम्&lt;br&gt;&#xA;१३२. गजो महाकूपमिवावृतं तृणैः ॥&lt;br&gt;&#xA;१३३. स तस्य वीरः सुमुखान् पतत्रिणह्&lt;br&gt;&#xA;१३४. सुवर्णपुङ्खान् सविषानिवोरगान् ।&lt;br&gt;&#xA;१३५. समाधिसंयोगविमोक्षतत्त्ववित्&lt;br&gt;&#xA;१३६. शरानथ त्रीन् कपिमूर्ध्न्यताडयत् ॥&lt;br&gt;&#xA;१३७. स तैः शरैः मूर्ध्नि समं निपातितैह्&lt;br&gt;&#xA;१३८. क्षरन्नसृग्दिग्धविवृत्तनेत्रः ।&lt;br&gt;&#xA;१३९. अवैक्षताक्षं बहुमानचक्षुषा&lt;br&gt;&#xA;१४०. जगाम चिन्तां स च मारुतात्मजः ॥&lt;br&gt;&#xA;१४१. न खल्वियं नाभिभवेदुपेक्षितह्&lt;br&gt;&#xA;१४२. पराक्रमो ह्यस्य रणे विवर्धते ।&lt;br&gt;&#xA;१४३. प्रमापणं ह्यस्य ममाद्य रोचते&lt;br&gt;&#xA;१४४. न वर्धमानोऽग्निरुपेक्षितुं क्षमः ॥&lt;br&gt;&#xA;१४५. इति प्रवेगं तु परस्य तर्कयन्&lt;br&gt;&#xA;१४६. स्वकर्मयोगं च विधाय वीर्यवान् ।&lt;br&gt;&#xA;१४७. स तस्य तानष्ट वरान् महाहयान्&lt;br&gt;&#xA;१४८. जघान वीरः पवनात्मजः कपिः ॥&lt;br&gt;&#xA;१४९. ततस्तलेनाभिहतो महारथः&lt;br&gt;&#xA;१५०. स तस्य पिङ्गाधिपमन्त्रिनिर्जितः ।&lt;br&gt;&#xA;१५१. स भग्ननीडः परिवृत्तकूबरः&lt;br&gt;&#xA;१५२. पपात भूमौ हतवाजिरम्बरात् ॥&lt;br&gt;&#xA;१५३. स तं परित्यज्य महारथो रथम्&lt;br&gt;&#xA;१५४. सकार्मुकः खड्गधरः खमुत्पतन् ।&lt;br&gt;&#xA;१५५. ततोऽभियोगात् ऋषिरुग्रवीर्यवान्&lt;br&gt;&#xA;१५६. विहाय देहं मरुतामिवालयम् ॥&lt;br&gt;&#xA;१५७. कपिस्ततस्तं विचरन्तमम्बरे&lt;br&gt;&#xA;१५८. पतत्रिराजानिलसिद्धसेविते ।&lt;br&gt;&#xA;१५९. समेत्य तं मारुतवेगविक्रमः&lt;br&gt;&#xA;१६०. क्रमेण जग्राह च पादयोर्दृढम् ॥&lt;br&gt;&#xA;१६१. स तं समाविध्य सहस्रशः कपिः&lt;br&gt;&#xA;१६२. महोरगं गृह्य इवाण्डजेश्वरः ।&lt;br&gt;&#xA;१६३. मुमोच वेगात् पितृतुल्यविक्रमो&lt;br&gt;&#xA;१६४. महीतले सम्यति वानरोत्तमः ॥&lt;br&gt;&#xA;१६५. स भग्नबाहूरुकटीपयोधरः&lt;br&gt;&#xA;१६६. क्षरन्नसृङ्ग्निर्मथितास्थिलोचनः ।&lt;br&gt;&#xA;१६७. संभिन्नसन्धिः प्रविकीर्णबन्धनो&lt;br&gt;&#xA;१६८. हतः क्षितौ वायुसुतेन राक्षसः ॥&lt;br&gt;&#xA;१६९. ततस्तु रक्षोधिपतिर्महात्मा&lt;br&gt;&#xA;१७०. हनूमताक्षे निहते कुमारे ।&lt;br&gt;&#xA;१७१. मनः समाधाय स देवकल्पम्&lt;br&gt;&#xA;१७२. समादिदेशेन्द्रजितं सरोषः ॥&lt;br&gt;&#xA;१७३. त्वदस्त्रबलमासाद्य ससुराः समरुद्गणाः ।&lt;br&gt;&#xA;१७४. न शेकुः समरे स्थातुं सुरेश्वरसमाहिताः ॥&lt;br&gt;&#xA;१७५. भुजवीर्याभिगुप्तश्च तपसा चाभिरक्षितः ।&lt;br&gt;&#xA;१७६. देशकालविभागज्ञः त्वमेव मतिसत्तमः ॥&lt;br&gt;&#xA;१७७. निहताः किङ्कराः सर्वे जम्बुमाली च राक्षसः ।&lt;br&gt;&#xA;१७८. बलानि सुसमृद्धानि साश्वनागरथानि च ॥&lt;br&gt;&#xA;१७९. सहोदरस्ते दयितः कुमारोऽक्षश्च सूदितः ।&lt;br&gt;&#xA;१८०. न तु तेष्वेव मे सारो यस्त्वय्यरिनिषूदन ॥&lt;br&gt;&#xA;१८१. इदं च दृष्ट्वा निहतं महद्बलम्&lt;br&gt;&#xA;१८२. कपेः प्रभावं च पराक्रमं च ।&lt;br&gt;&#xA;१८३. त्वमात्मनश्चापि निरीक्ष्य सारम्&lt;br&gt;&#xA;१८४. कुरुष्व वेगं स्वबलानुरूपम् ॥&lt;br&gt;&#xA;१८५. ततः पितुस्तद्वचनं निशम्य&lt;br&gt;&#xA;१८६. प्रदक्षिणं दक्षसुतप्रभावः ।&lt;br&gt;&#xA;१८७. चकार भर्तारमतित्वरेण&lt;br&gt;&#xA;१८८. रणाय वीरः प्रतिपन्नबुद्धिः ॥&lt;br&gt;&#xA;१८९. स रथी धन्विनां श्रेष्ठः शस्त्रज्ञोऽस्त्रविदां वरः ।&lt;br&gt;&#xA;१९०. रथेनाभिययौ क्षिप्रं हनूमान् यत्र सोऽभवत् ॥&lt;br&gt;&#xA;१९१. आयान्तं सरथं दृष्ट्वा तूर्णमिन्द्रजितं कपिः ।&lt;br&gt;&#xA;१९२. ननाद च महानादं व्यवर्धत च वेगवान् ॥&lt;br&gt;&#xA;१९३. तावुभौ वेगसंपन्नौ रणकर्मविशारदौ ।&lt;br&gt;&#xA;१९४. सर्वभूतमनोग्राहि चक्रतुर्युद्धमुत्तमम् ॥&lt;br&gt;&#xA;१९५. हनूमतो वेद न राक्षसोऽन्तरम्&lt;br&gt;&#xA;१९६. न मारुतिस्तस्य महात्मनोऽन्तरम् ।&lt;br&gt;&#xA;१९७. परस्परं निर्विषहौ बभूवतुः&lt;br&gt;&#xA;१९८. समेत्य तौ देवसमानविक्रमौ ॥&lt;br&gt;&#xA;१९९. ततस्तु लक्ष्ये स विहन्यमाने&lt;br&gt;&#xA;२००. शरेष्वमोघेषु च संपतत्सु ।&lt;br&gt;&#xA;२०१. जगाम चिन्तां महतीं महात्मा&lt;br&gt;&#xA;२०२. समाधिसंयोगसमाहितात्मा ॥&lt;br&gt;&#xA;२०३. ततः पैतामहं वीरः सोऽस्त्रमस्त्रविदां वरः ।&lt;br&gt;&#xA;२०४. सन्दधे सुमहातेजाः तं हरिप्रवरं प्रति ॥&lt;br&gt;&#xA;२०५. अवध्योऽयमिति ज्ञात्वा तमस्त्रेणास्त्रतत्त्ववित् ।&lt;br&gt;&#xA;२०६. निजग्राह महाबाहुं मारुतात्मजमिन्द्रजित् ॥&lt;br&gt;&#xA;२०७. तेन बद्धः ततोऽस्त्रेण राक्षसेन स वानरः ।&lt;br&gt;&#xA;२०८. अभवन्निर्विचेष्टश्च पपात च महीतले ॥&lt;br&gt;&#xA;२०९. ततः स्वायम्भुवैर्मन्त्रैः ब्रह्मास्त्रं चाभिमन्त्रितम् ।&lt;br&gt;&#xA;२१०. हनुमान्श्चिन्तयामास वरदानं पितामहात् ॥&lt;br&gt;&#xA;२११. अस्त्रेणापि हि बद्धस्य भयं मम न जायते ।&lt;br&gt;&#xA;२१२. पितामहमहेन्द्राभ्यां रक्षितस्यानिलेन च ॥&lt;br&gt;&#xA;२१३. ग्रहणे चापि रक्षोभिः महन्मे गुणदर्शनम् ।&lt;br&gt;&#xA;२१४. राक्षसेन्द्रेण संवादः तस्माद् गृह्णन्तु मां परे ॥&lt;br&gt;&#xA;२१५. ततस्ते राक्षसा दृष्ट्वा विनिश्चेष्टमरिन्दमम् ।&lt;br&gt;&#xA;२१६. बबन्धुः शणवल्कैश्च द्रुमचीरैश्च संहतैः ॥&lt;br&gt;&#xA;२१७. स बद्धस्तेन वल्केन विमुक्तोऽस्त्रेण वीर्यवान् ।&lt;br&gt;&#xA;२१८. अस्त्रबन्धः स चान्यं हि न बन्धमनुवर्तते ॥&lt;br&gt;&#xA;२१९. अस्त्रेण हनुमान् मुक्तो नात्मानमवबुद्ध्यते ।&lt;br&gt;&#xA;२२०. कृष्यमाणस्तु रक्षोभिः तैश्च बन्धैर्निपीडितः ॥&lt;br&gt;&#xA;२२१. हन्यमानस्ततः क्रूरैः राक्षसैः कालमुष्टिभिः ।&lt;br&gt;&#xA;२२२. समीपं राक्षसेन्द्रस्य प्राकृष्यत स वानरः ॥&lt;br&gt;&#xA;२२३. स ददर्श महातेजा रावणः कपिसत्तमम् ।&lt;br&gt;&#xA;२२४. रक्षोभिः विकृताकारैः कृष्यमाणमितस्ततः ॥&lt;br&gt;&#xA;२२५. भ्राजमानं महार्हेण काञ्चनेन विराजता ।&lt;br&gt;&#xA;२२६. मुक्ताजालवृतेनाथ मुकुटेन महाद्युतिम् ।&lt;br&gt;&#xA;२२७. महार्हक्षौमसंवीतं रक्तचन्दनरूषितम् ।&lt;br&gt;&#xA;२२८. विचित्रं दर्शनीयैश्च रक्ताक्षैः भीमदर्शनैः ।&lt;br&gt;&#xA;२२९. दीप्ततीक्ष्णमहादम्ष्‍ट्रं प्रलम्बदशनच्छदैः ।&lt;br&gt;&#xA;२३०. शिरोभिर्दशभिर्वीरं भ्राजमानं महौजसम् ।&lt;br&gt;&#xA;२३१. नानाव्यालसमाकीर्णैः शिखरैरिव मन्दरम् ।&lt;br&gt;&#xA;२३२. महति स्फाटिके चित्रे रत्नसंयोगचित्रिते ।&lt;br&gt;&#xA;२३३. उत्तमास्तरणास्तीर्णे सूपविष्टं वरासने ।&lt;br&gt;&#xA;२३४. हनूमान् क्रोधताम्राक्षो रक्षोऽधिपमवैक्षत ॥&lt;br&gt;&#xA;२३५. अलङ्‍कृताभिरत्यर्थं प्रमदाभिः समन्ततः ।&lt;br&gt;&#xA;२३६. वालव्यजनहस्ताभिरारात् समुपसेवितम् ।&lt;br&gt;&#xA;२३७. मन्त्रिभिर्मन्त्रतत्त्वज्ञैरन्यैश्च शुभदर्शिभिः ।&lt;br&gt;&#xA;२३८. आश्वास्यमानं सचिवैः सुरैरिव सुरेश्वरम् ।&lt;br&gt;&#xA;२३९. मनसा चिन्तयामास तेजसा तस्य मोहितः ॥&lt;br&gt;&#xA;२४०. अहो रूपमहो धैर्यमहो सत्त्वमहोद्युतिः ।&lt;br&gt;&#xA;२४१. अहो राक्षसराजस्य सर्वलक्षणयुक्तता ॥&lt;br&gt;&#xA;२४२. यद्यधर्मो न बलवान् स्यादयं राक्षसेश्वरः ।&lt;br&gt;&#xA;२४३. स्यादयं सुरलोकस्य सशक्तस्यापि रक्षिता ॥&lt;br&gt;&#xA;२४४. अस्य क्रूरैः नृशंसैश्च कर्मभिर्लोककुत्सितैः ।&lt;br&gt;&#xA;२४५. सर्वे बिभ्यति खल्वस्मात् लोकाः सामरदानवाः ॥&lt;br&gt;&#xA;२४६. अयं ह्युत्सहते क्रुद्धः कर्तुमेकार्णवं जगत् ।&lt;br&gt;&#xA;२४७. इति चिन्तां बहुविधामकरोन्मतिमान् कपिः ॥&lt;br&gt;&#xA;२४८. तमुद्वीक्ष्य महाबाहुः पिङ्गाक्षं पुरतः स्थितम् ।&lt;br&gt;&#xA;२४९. रोषेण महताविष्टो रावणो लोकरावणः ।&lt;br&gt;&#xA;२५०. शङ्काहतात्मा दध्यौ स कपीन्द्रं तेजसा वृतम् ॥&lt;br&gt;&#xA;२५१. किमेष भगवान् नन्दी भवेत् साक्षादिहागतः ।&lt;br&gt;&#xA;२५२. येन शप्तोऽस्मि कैलासे मया सञ्चालिते पुरा ॥&lt;br&gt;&#xA;२५३. स राजा रोषताम्राक्षः प्रहस्तं मन्त्रिसत्तमम् ।&lt;br&gt;&#xA;२५४. कालयुक्तमुवाचेदं वचो विपुलमर्थवत् ॥&lt;br&gt;&#xA;२५५. दुरात्मा पृच्छतामेष कुतः किं वास्य कारणम् ।&lt;br&gt;&#xA;२५६. वनभङ्गे च कोऽस्यार्थो राक्षसानां च तर्जने ॥&lt;br&gt;&#xA;२५७. आयोधने वा किं कार्यं पृच्छ्यतामेष दुर्मतिः ॥&lt;br&gt;&#xA;२५८. रावणस्य वचः श्रुत्वा प्रहस्तो वाक्यमब्रवीत् ।&lt;br&gt;&#xA;२५९. समाश्वसिहि भद्रं ते न भीः कार्या त्वया कपे ॥&lt;br&gt;&#xA;२६०. तत्त्वतः कथयस्वाद्य ततो वानर मोक्ष्यसे ।&lt;br&gt;&#xA;२६१. अनृतं वदतश्चापि दुर्लभं तव जीवितम् ॥&lt;br&gt;&#xA;२६२. यदि तावत् त्वमिन्द्रेण प्रेषितो रावणालयम् ।&lt;br&gt;&#xA;२६३. यदि वैश्रवणस्य त्वं यमस्य वरुणस्य च ।&lt;br&gt;&#xA;२६४. विष्णुना प्रेषितो वापि दूतो विजयकाङ्क्षिणा ।&lt;br&gt;&#xA;२६५. चारुरूपमिदं कृत्वा प्रविष्टो नः पुरीमिमाम् ॥&lt;br&gt;&#xA;२६६. न हि ते वानरं तेजो रूपमात्रं तु वानरम् ।&lt;br&gt;&#xA;२६७. अथ वा यन्निमित्तस्ते प्रवेशो रावणालये ॥&lt;br&gt;&#xA;२६८. एवमुक्तो हरिवरः तदा रक्षोगणेश्वरम् ।&lt;br&gt;&#xA;२६९. अब्रवीन्नास्मि शक्रस्य यमस्य वरुणस्य च ॥&lt;br&gt;&#xA;२७०. धनदेन न मे सख्यं विष्णुना नास्मि चोदितः ।&lt;br&gt;&#xA;२७१. जातिरेव मम त्वेषा वानरोऽहमिहागतः ॥&lt;br&gt;&#xA;२७२. वनं राक्षसराजस्य दर्शनार्थे विनाशितम् ॥&lt;br&gt;&#xA;२७३. ततस्ते राक्षसाः प्राप्ता बलिनो युद्धकाङ्क्षिणः ।&lt;br&gt;&#xA;२७४. रक्षणार्थं च देहस्य प्रतियुद्धा मया रणे ॥&lt;br&gt;&#xA;२७५. अस्त्रपाशैर्न शक्योऽहं बद्धुं देवासुरैरपि ।&lt;br&gt;&#xA;२७६. राजानं द्रष्टुकामेन मयास्त्रमनुवर्तितम् ॥&lt;br&gt;&#xA;२७७. केनचिद् रामकार्येण आगतोऽस्मि तवान्तिकम् ।&lt;br&gt;&#xA;२७८. दूतोऽहमिति विज्ञाय राघवस्यामितौजसः ।&lt;br&gt;&#xA;२७९. श्रूयतामेव वचनं मम पथ्यमिदं प्रभो ॥&lt;br&gt;&#xA;२८०. अहं सुग्रीवसन्देशादिह प्राप्तस्तवान्तिके ।&lt;br&gt;&#xA;२८१. राक्षसेश हरीशस्त्वां भ्राता कुशलमब्रवीत् ॥&lt;br&gt;&#xA;२८२. रामो नाम महातेजा धर्म्यं पन्थानमाश्रितः ।&lt;br&gt;&#xA;२८३. तस्य भार्या जनस्थाने भ्रष्टा सीतेति विश्रुता ॥&lt;br&gt;&#xA;२८४. मार्गमाणस्तु तां देवीं राजपुत्रः सहानुजः ।&lt;br&gt;&#xA;२८५. ऋष्यमूकमनुप्राप्तः सुग्रीवेण च सङ्गतः ॥&lt;br&gt;&#xA;२८६. तस्य तेन प्रतिज्ञातं सीतायाः परिमार्गणम् ।&lt;br&gt;&#xA;२८७. सुग्रीवस्यापि रामेण हरिराज्यं निवेदितुम् ॥&lt;br&gt;&#xA;२८८. ततस्तेन मृधे हत्वा राजपुत्रेण वालिनम् ।&lt;br&gt;&#xA;२८९. सुग्रीवः स्थापितो राज्ये हर्यृक्षाणां गणेश्वरः ॥&lt;br&gt;&#xA;२९०. त्वया विज्ञातपूर्वश्च वाली वानरपुङ्गवः ।&lt;br&gt;&#xA;२९१. स तेन निहतः सङ्ख्ये शरेणैकेन वानरः ॥&lt;br&gt;&#xA;२९२. स सीतामार्गणे व्यग्रः सुग्रीवः सत्यसङ्गरः ।&lt;br&gt;&#xA;२९३. हरीन् संप्रेषयामास दिशः सर्वाः हरीश्वरः ॥&lt;br&gt;&#xA;२९४. तां हरीणां सहस्राणि शतानि नियुतानि च ।&lt;br&gt;&#xA;२९५. दिक्षु सर्वासु मार्गन्ते ह्यधश्चोपरि चाम्बरे ॥&lt;br&gt;&#xA;२९६. वैनतेयसमाः केचित् केचित् तत्रानिलोपमाः ।&lt;br&gt;&#xA;२९७. असङ्गगतयः शीघ्रा हरिवीरा महाबलाः ॥&lt;br&gt;&#xA;२९८. अहं तु हनुमन्नाम मारुतस्यौरसः सुतः ।&lt;br&gt;&#xA;२९९. सीतायास्तु कृते तूर्णं शतयोजनमायतम् ।&lt;br&gt;&#xA;३००. समुद्रं लङ्घयित्वैव तां दिदृक्षुरिहागतः ॥&lt;br&gt;&#xA;३०१. भ्रमता च मया दृष्टा गृहे ते जनकात्मजा ।&lt;br&gt;&#xA;३०२. तद् भवान् दृष्टधर्मात्मः तपःकृतपरिग्रहः ।&lt;br&gt;&#xA;३०३. परदारान् महाप्राज्ञ नोपरोद्धुं त्वमर्हसि ॥&lt;br&gt;&#xA;३०४. न हि धर्मविरुद्धेषु बह्वपायेषु कर्मसु ।&lt;br&gt;&#xA;३०५. मूलघातिषु सज्जन्ते बुद्धिमन्तो भवद्विधाः ॥&lt;br&gt;&#xA;३०६. तपःसन्तापलब्धस्ते सोऽयं धर्मपरिग्रहः ।&lt;br&gt;&#xA;३०७. न स नाशयितुं न्याय्यः आत्मप्राणपरिग्रहः ॥&lt;br&gt;&#xA;३०८. न तु धर्मोपसंहारमधर्मफलसंहितम् ।&lt;br&gt;&#xA;३०९. तदेव फलमन्वेति धर्मश्चाधर्मनाशनः ॥&lt;br&gt;&#xA;३१०. प्राप्तं धर्मफलं तावत् भवता नात्र संशयः ।&lt;br&gt;&#xA;३११. फलमस्याप्यधर्मस्य क्षिप्रमेव प्रपत्स्यसे ॥&lt;br&gt;&#xA;३१२. यां सीतेत्यभिजानासि येयं तिष्ठति ते गृहे ।&lt;br&gt;&#xA;३१३. कालरात्रीति तां विद्धि सर्वलङ्काविनाशिनीम् ॥&lt;br&gt;&#xA;३१४. तदलं कालपाशेन सीताविग्रहरूपिणा ।&lt;br&gt;&#xA;३१५. स्वयं स्कन्धावसक्तेन क्षेममात्मनि चिन्त्यताम् ॥&lt;br&gt;&#xA;३१६. जनस्थानवधं बुद्ध्वा वालिनश्च वधं तथा ।&lt;br&gt;&#xA;३१७. रामसुग्रीवसख्यं च बुद्ध्यस्व हितमात्मनः ॥&lt;br&gt;&#xA;३१८. कश्च लक्ष्मणमुक्तानां रामकोपानुवर्तिनाम् ।&lt;br&gt;&#xA;३१९. शराणामग्रतः स्थातुं शक्तो देवासुरेष्वपि ॥&lt;br&gt;&#xA;३२०. रामेण च प्रतिज्ञातं हर्यृक्षगणसन्निधौ ।&lt;br&gt;&#xA;३२१. उत्सादनममित्राणां सीता यैस्तु प्रधर्षिता ॥&lt;br&gt;&#xA;३२२. अपकुर्वन् हि रामस्य साक्षादपि पुरन्दरः ।&lt;br&gt;&#xA;३२३. न सुखं प्राप्नुयादन्यः किं पुनस्त्वद्विधो जनः ॥&lt;br&gt;&#xA;३२४. अवध्यतां तपोभिर्यां भवान् समनुपश्यति ।&lt;br&gt;&#xA;३२५. आत्मनः सासुरैर्देवैः हेतुस्तत्राप्ययं महान् ॥&lt;br&gt;&#xA;३२६. सुग्रीवो न च देवोऽयं न यक्षो न च राक्षसः ।&lt;br&gt;&#xA;३२७. मानुषो राघवो राजन् सुग्रीवश्च हरीश्वरः ।&lt;br&gt;&#xA;३२८. तस्मात् प्राणपरित्राणं कथं राजन् करिष्यसि ॥&lt;br&gt;&#xA;३२९. स्वानि मित्राणि मन्त्रीन्श्च ज्ञातीन् भ्रातॄन् सुतान् हितान् ।&lt;br&gt;&#xA;३३०. भोगान् दारान्श्च लङ्कां च मा विनाशमुपानय ॥&lt;br&gt;&#xA;३३१. तत् त्रिकालहितं वाक्यं धर्म्यमर्थानुयायि च ।&lt;br&gt;&#xA;३३२. मन्यस्व नरदेवाय जानकी प्रतिदीयताम् ॥&lt;br&gt;&#xA;३३३. सर्वान् लोकान् सुसंहृत्य सभूतान् सचराचरान् ।&lt;br&gt;&#xA;३३४. पुनरेव तथा स्रष्टुं शक्तो रामो महायशाः ॥&lt;br&gt;&#xA;३३५. सर्वत्र सर्वभूतेषु सर्वकालेषु नास्ति सः ।&lt;br&gt;&#xA;३३६. यो रामं प्रतियुद्ध्येत विष्णुतुल्यपराक्रमम् ॥&lt;br&gt;&#xA;३३७. ब्रह्मा स्वयम्भूश्चतुराननो वा&lt;br&gt;&#xA;३३८. रुद्रस्त्रिणेत्रस्त्रिपुरान्तको वा ।&lt;br&gt;&#xA;३३९. इन्द्रो महेन्द्रः सुरनायको वा&lt;br&gt;&#xA;३४०. स्थातुं न शक्ता युधि राघवस्य ॥&lt;br&gt;&#xA;३४१. तस्य तद् वचनं श्रुत्वा वानरस्य महात्मनः ।&lt;br&gt;&#xA;३४२. आज्ञापयत् वधं तस्य रावणः क्रोधमूर्च्छितः ॥&lt;br&gt;&#xA;३४३. वधे तस्य समाज्ञप्ते रावणेन दुरात्मना ।&lt;br&gt;&#xA;३४४. निवेदितवतो दौत्यं नानुमेने विभीषणः ॥&lt;br&gt;&#xA;३४५. निश्चितार्थः ततः साम्ना पूज्यं शत्रुजिदग्रजम् ।&lt;br&gt;&#xA;३४६. उवाच हितमत्यर्थं वाक्यं वाक्यविशारदः ॥&lt;br&gt;&#xA;३४७. धर्मज्ञश्च कृतज्ञश्च राजधर्मविशारदः ।&lt;br&gt;&#xA;३४८. परावरज्ञो भूतानां त्वमेव परमार्थवित् ॥&lt;br&gt;&#xA;३४९. गृह्यन्ते यदि रोषेण त्वादृशोऽपि विचक्षणाः ।&lt;br&gt;&#xA;३५०. ततः शास्त्रविपश्चित्त्वं श्रम एव हि केवलम् ॥&lt;br&gt;&#xA;३५१. तस्मात् प्रसीद शत्रुघ्न राक्षसेन्द्र दुरासद ।&lt;br&gt;&#xA;३५२. युक्तायुक्तं विनिश्चित्य दूतदण्डो विधीयताम् ॥&lt;br&gt;&#xA;३५३. राजन् धर्मविरुद्धं च लोकवृत्तेश्च गर्हितम् ।&lt;br&gt;&#xA;३५४. तव चासदृशं वीर कपेरस्य प्रमापणम् ॥&lt;br&gt;&#xA;३५५. वैरूप्यमङ्गेषु कशाभिघातः&lt;br&gt;&#xA;३५६. मौन्ड्यं तथा लक्षणसन्निपातः ।&lt;br&gt;&#xA;३५७. एतान् हि दूते प्रवदन्ति दण्डान्&lt;br&gt;&#xA;३५८. वधस्तु दूतस्य न नः श्रुतोऽस्ति ॥&lt;br&gt;&#xA;३५९. न चाप्यस्य कपेर्घाते कञ्चित् पश्याम्यहं गुणम् ।&lt;br&gt;&#xA;३६०. तेष्वयं पात्यतां दण्डो यैरयं प्रेषितः कपिः ॥&lt;br&gt;&#xA;३६१. साधुर्वा यदि वा साधुः परैरेष समर्पितः ।&lt;br&gt;&#xA;३६२. ब्रुवन् परार्थं परवान् न दूतो वधमर्हति ॥&lt;br&gt;&#xA;३६३. अस्मिन् विनष्टे न हि भूतमन्यम्&lt;br&gt;&#xA;३६४. पश्यामि यस्तौ नरराजपुत्रौ ।&lt;br&gt;&#xA;३६५. युद्धाय युद्धप्रिय दुर्विनीतौ&lt;br&gt;&#xA;३६६. उद्वेजयेत् वै भवता विरुद्धौ ॥&lt;br&gt;&#xA;३६७. पराक्रमोत्साहमनस्विनां च&lt;br&gt;&#xA;३६८. सुरासुराणामपि दुर्जयेन ।&lt;br&gt;&#xA;३६९. त्वया मनोनन्दन नैरृतानाम्&lt;br&gt;&#xA;३७०. युद्धायतिर्नाशयितुं न युक्तम् ॥&lt;br&gt;&#xA;३७१. तदेकदेशेन बलस्य तावत्&lt;br&gt;&#xA;३७२. केचित् तवादेशकृतोऽद्य यान्तु ।&lt;br&gt;&#xA;३७३. तौ राजपुत्रौ उपगृह्य मूढौ&lt;br&gt;&#xA;३७४. परेषु ते भावयितुं प्रभावम् ॥&lt;br&gt;&#xA;३७५. तस्य तद्वचनं श्रुत्वा दशग्रीवो महात्मनः ।&lt;br&gt;&#xA;३७६. देशकालहितं वाक्यं भ्रातुरुत्तरमब्रवीत् ॥&lt;br&gt;&#xA;३७७. सम्यगुक्तं हि भवता दूतवध्या विगर्हिता ।&lt;br&gt;&#xA;३७८. कपीनां किल लाङ्गूलमिष्टं भवति भूषणम् ॥&lt;br&gt;&#xA;३७९. तदस्य दीप्यतां शीघ्रं तेन दग्धेन गच्छतु ।&lt;br&gt;&#xA;३८०. ततः पश्यन्त्वमुं घोरमङ्गवैरूप्यकर्शितम् ।&lt;br&gt;&#xA;३८१. समित्रज्ञातयः सर्वे बान्धवाः ससुहृज्ज्जनाः ॥&lt;br&gt;&#xA;३८२. आज्ञापयत् राक्षसेन्द्रः पुरं सर्वं सचत्वरम् ।&lt;br&gt;&#xA;३८३. लाङ्गूलेन प्रदीप्तेन रक्षोभिः परिणीयताम् ॥&lt;br&gt;&#xA;३८४. तस्य तद्वचनं श्रुत्वा राक्षसाः कोपकर्कशाः ।&lt;br&gt;&#xA;३८५. वेष्टन्ते तस्य लाङ्गूलं जीर्णैः कार्पासिकैः पटैः ॥&lt;br&gt;&#xA;३८६. संवेष्ट्यमाने लाङ्गूले व्यवर्धत महाकपिः ।&lt;br&gt;&#xA;३८७. शुष्कमिन्धनमासाद्य वनेष्विव हुताशनम् ॥&lt;br&gt;&#xA;३८८. तैलेन परिषिच्याथ तेऽग्निं तत्रोपपादयन् ।&lt;br&gt;&#xA;३८९. लाङ्गूलेन प्रदीप्तेन राक्षसान्स्तानताडयत् ॥&lt;br&gt;&#xA;३९०. रोषामर्षपरीतात्मा बालसूर्यसमाननः ।&lt;br&gt;&#xA;३९१. निबद्धः कृतवान् वीरः तत्कालसदृशीं मतिम् ॥&lt;br&gt;&#xA;३९२. सर्वेषामेव पर्याप्तो राक्षसानामहं युधि ।&lt;br&gt;&#xA;३९३. किं तु रामस्य प्रीत्यर्थं विषहिष्येऽहमीदृशम् ॥&lt;br&gt;&#xA;३९४. लङ्का चारयितव्या मे पुनरेव भवेदिति ।&lt;br&gt;&#xA;३९५. रात्रौ न हि सुदृष्टा मे दुर्गकर्मविधानतः ।&lt;br&gt;&#xA;३९६. अवश्यमेव द्रष्टव्या मया लङ्का निशाक्षये ॥&lt;br&gt;&#xA;३९७. ततस्ते संवृताकारं सत्त्ववन्तं महाकपिम् ।&lt;br&gt;&#xA;३९८. शङ्खभेरीनिनादैश्च घोषयन्तः स्वकर्मभिः ।&lt;br&gt;&#xA;३९९. राक्षसाः क्रूरकर्माणः चारयन्ति स्म तां पुरीम् ॥&lt;br&gt;&#xA;४००. चत्वरेषु चतुष्केषु राजमार्गे तथैव च ।&lt;br&gt;&#xA;४०१. घोषयन्ति कपिं सर्वे चार इत्येव राक्षसाः ॥&lt;br&gt;&#xA;४०२. स्त्रीबालवृद्धाः निर्जग्मुः तत्र तत्र कुतूहलात् ।&lt;br&gt;&#xA;४०३. तं प्रदीपितलाङ्गूलं हनूमन्तं दिदृक्षवः ॥&lt;br&gt;&#xA;४०४. दीप्यमाने ततस्तस्य लाङ्गूलाग्रे हनूमतः ।&lt;br&gt;&#xA;४०५. राक्षस्यस्ता विरूपाक्ष्यः शंसुः देव्यास्तदप्रियम् ॥&lt;br&gt;&#xA;४०६. यस्त्वया कृतसंवादः सीते ताम्रमुखः कपिः ।&lt;br&gt;&#xA;४०७. लाङ्गूलेन प्रदीप्तेन स एष परिणीयते ॥&lt;br&gt;&#xA;४०८. श्रुत्वा तद्वचनं क्रूरमात्मापहरणोपमम् ।&lt;br&gt;&#xA;४०९. वैदेही शोकसन्तप्ता हुताशनमुपागमत् ॥&lt;br&gt;&#xA;४१०. मङ्गलाभिमुखी तस्य सा तदासीन्महाकपेः ।&lt;br&gt;&#xA;४११. उपतस्थे विशालाक्षी प्रयता हव्यवाहनम् ॥&lt;br&gt;&#xA;४१२. यद्यस्ति पतिशुश्रूषा यद्यस्ति चरितं तपः ।&lt;br&gt;&#xA;४१३. यदि वा त्वेकपत्नीत्वं शीतो भव हनूमतः ॥&lt;br&gt;&#xA;४१४. यदि किञ्चिदनुक्रोशः तस्य मय्यस्ति धीमतः ।&lt;br&gt;&#xA;४१५. यदि वा भाग्यशेषो मे शीतो भव हनूमतः ॥&lt;br&gt;&#xA;४१६. यदि मां वृत्तसंपन्नां तत्समागमलालसाम् ।&lt;br&gt;&#xA;४१७. स विजानाति धर्मात्मा शीतो भव हनूमतः ॥&lt;br&gt;&#xA;४१८. ततस्तीक्ष्णाग्निरव्यग्रः प्रदक्षिणशिखोऽनलः ।&lt;br&gt;&#xA;४१९. जज्वाल मृगशावाक्ष्याः शंसन्निव शुभं कपेः ॥&lt;br&gt;&#xA;४२०. हनूमज्जनकश्चैव पुच्छानलयुतोऽनिलः ।&lt;br&gt;&#xA;४२१. ववौ स्वास्थ्यकरो देव्याः प्रालेयानिलशीतलः ॥&lt;br&gt;&#xA;४२२. दह्यमाने च लाङ्गूले चिन्तयामास वानरः ।&lt;br&gt;&#xA;४२३. प्रदीप्तोऽग्निरयं कस्मान्न मां दहति पावकः ॥&lt;br&gt;&#xA;४२४. दृश्यते च महाज्वालः करोति च न मे रुजम् ।&lt;br&gt;&#xA;४२५. शिशिरस्येव संपातो लाङ्गूलाग्रे प्रतिष्ठितः ॥&lt;br&gt;&#xA;४२६. यदि तावत् समुद्रस्य मैनाकस्य च धीमतः ।&lt;br&gt;&#xA;४२७. रामार्थं संभ्रमस्तादृक् किमग्निर्न करिष्यति ॥&lt;br&gt;&#xA;४२८. सीतायाश्चानृशंस्येन तेजसा राघवस्य च ।&lt;br&gt;&#xA;४२९. पितुश्च मम सख्येन न मां दहति पावकः ॥&lt;br&gt;&#xA;४३०. स भूत्वा शैलसङ्काशः क्षणेन पुनरात्मवान् ।&lt;br&gt;&#xA;४३१. ह्रस्वतां परमां प्राप्तो बन्धनान्यवशातयत् ॥&lt;br&gt;&#xA;४३२. पुरद्वारं ततः श्रीमान् शैलशृङ्गमिवोन्नतम् ।&lt;br&gt;&#xA;४३३. विभक्तरक्षःसंबाधमाससादानिलात्मजः ॥&lt;br&gt;&#xA;४३४. वीक्षमाणस्ततो लङ्कां कपिः कृतमनोरथः ।&lt;br&gt;&#xA;४३५. वर्धमानसमुत्साहः कार्यशेषमचिन्तयत् ॥&lt;br&gt;&#xA;४३६. किं नु खल्ववशिष्टं मे कर्तव्यमिह साम्प्रतम् ।&lt;br&gt;&#xA;४३७. यदेषां रक्षसां भूयः सन्तापजननं भवेत् ॥&lt;br&gt;&#xA;४३८. वनं तावत् प्रमथितं प्रकृष्टा राक्षसा हताः ।&lt;br&gt;&#xA;४३९. बलैकदेशः क्षपितः शेषं दुर्गविनाशनम् ॥&lt;br&gt;&#xA;४४०. दुर्गे विनाशिते कर्म भवेत् सुखपरिश्रमम् ।&lt;br&gt;&#xA;४४१. अल्पयत्नेन कार्येऽस्मिन् मम स्यात् सफलः श्रमः ॥&lt;br&gt;&#xA;४४२. यो ह्ययं मम लाङ्गूले दीप्यते हव्यवाहनः ।&lt;br&gt;&#xA;४४३. अस्य सन्तर्पणं न्याय्यं कर्तुमेभिर्गृहोत्तमैः ॥&lt;br&gt;&#xA;४४४. ततः प्रदीप्तलाङ्गूलः सविद्युदिव तोयदः ।&lt;br&gt;&#xA;४४५. भवनाग्रेषु लङ्काया विचचार महाकपिः ॥&lt;br&gt;&#xA;४४६. गृहात् गृहं राक्षसानां उद्यानानि च वानरः ।&lt;br&gt;&#xA;४४७. वीक्षमाणो ह्यसन्त्रस्तः प्रासादान्श्च चचार सः ॥&lt;br&gt;&#xA;४४८. वर्जयित्वा महातेजा विभीषणगृहं प्रति ।&lt;br&gt;&#xA;४४९. क्रममाणः क्रमेणैव भवनेषु महायशाः ।&lt;br&gt;&#xA;४५०. गृहेष्वृद्धिमतां ऋद्धिं ददाह कपिकुञ्जरः ॥&lt;br&gt;&#xA;४५१. प्रदीप्तमग्निं पवनस्तेषु वेश्मस्वचारयत् ॥&lt;br&gt;&#xA;४५२. अभूत् श्वसनसंवेगादतिवेगो हुताशनः ॥&lt;br&gt;&#xA;४५३. तानि काञ्चनजालानि मुक्तामणिमयानि च ।&lt;br&gt;&#xA;४५४. भवनानि व्यशीर्यन्त रत्नवन्ति महान्ति च ॥&lt;br&gt;&#xA;४५५. तानि भग्नविमानानि निपेतुर्वसुधातले ।&lt;br&gt;&#xA;४५६. भवनानीव सिद्धानामम्बरात् पुण्यसङ्क्षये ॥&lt;br&gt;&#xA;४५७. सञ्जज्ञे तुमुलः शब्दः राक्षसानां प्रधावताम् ।&lt;br&gt;&#xA;४५८. स्वगृहस्य परित्राणे भग्नोत्साहगतश्रियाम् ।&lt;br&gt;&#xA;४५९. नूनमेषोऽग्निरायातः कपिरूपेण हा इति ॥&lt;br&gt;&#xA;४६०. क्रन्दन्त्यः सहसा पेतुः स्तनन्धयधराः स्त्रियः ।&lt;br&gt;&#xA;४६१. काश्चिदग्निपरीताङ्ग्यो हर्म्येभ्यो मुक्तमूर्धजाः ।&lt;br&gt;&#xA;४६२. पतन्त्यो रेजिरेऽभ्रेभ्यः सौदामिन्य इवाम्बरात् ॥&lt;br&gt;&#xA;४६३. युगान्तकालानिलतुल्यरूपः&lt;br&gt;&#xA;४६४. समारुतोऽग्निर्ववृधे दिवस्पृक् ।&lt;br&gt;&#xA;४६५. विधूमरश्मिर्भवनेषु सक्तो&lt;br&gt;&#xA;४६६. रक्षःशरीराज्यसमर्पितार्चिः ॥&lt;br&gt;&#xA;४६७. आदित्यकोटीसदृशः सुतेजा&lt;br&gt;&#xA;४६८. लङ्कां समस्तां परिवार्य तिष्ठन् ।&lt;br&gt;&#xA;४६९. शब्दैरनेकैरशनिप्ररूढैः&lt;br&gt;&#xA;४७०. भिन्दन्निवाण्डं प्रबभौ महाग्निः ॥&lt;br&gt;&#xA;४७१. तत्राम्बरादग्निरतिप्रवृद्धः&lt;br&gt;&#xA;४७२. रूक्षप्रभः किम्शुकपुष्पचूडः ।&lt;br&gt;&#xA;४७३. निर्वाणधूमानलराजयश्च&lt;br&gt;&#xA;४७४. नीलोत्पलाभा प्रचकाशिरेऽभ्राः ॥&lt;br&gt;&#xA;४७५. वज्री महेन्द्रः त्रिदशेश्वरो वा&lt;br&gt;&#xA;४७६. साक्षाद् यमो वा वरुणोऽनिलो वा ।&lt;br&gt;&#xA;४७७. रौद्रोऽग्निरर्को धनदश्च सोमो&lt;br&gt;&#xA;४७८. न वानरोऽयं स्वयमेव कालः ॥&lt;br&gt;&#xA;४७९. इत्येवमूचुर्बहवो विशिष्टा&lt;br&gt;&#xA;४८०. रक्षोगणास्तत्र समेत्य सर्वे ।&lt;br&gt;&#xA;४८१. सप्राणिसङ्घां सगृहां सवृक्षाम्&lt;br&gt;&#xA;४८२. दग्धां पुरीं तां सहसा समीक्ष्य ॥&lt;br&gt;&#xA;४८३. ततस्तु लङ्का सहसा प्रदग्धा&lt;br&gt;&#xA;४८४. सराक्षसा साश्वरथा सनागा ।&lt;br&gt;&#xA;४८५. सपक्षिसङ्घा समृगा सवृक्षा&lt;br&gt;&#xA;४८६. रुरोद दीना तुमुलं सशब्दम् ॥&lt;br&gt;&#xA;४८७. गृहाग्रशृङ्गाग्रतले विचित्रे&lt;br&gt;&#xA;४८८. प्रतिष्ठितो वानरराजसिंहः ।&lt;br&gt;&#xA;४८९. प्रदीप्तलाङ्गूलकृतार्चिमाली&lt;br&gt;&#xA;४९०. व्यराजतादित्य इवार्चिमाली ॥&lt;br&gt;&#xA;४९१. लङ्कां समस्तां संपीड्य लाङ्गूलाग्निं महाकपिः ।&lt;br&gt;&#xA;४९२. निर्वापयामास तदा समुद्रे हरिपुङ्गवः ॥&lt;br&gt;&#xA;४९३. सन्दीप्यमानां वित्रस्तां त्रस्तरक्षोगणां पुरीम् ।&lt;br&gt;&#xA;४९४. अवेक्ष्य हनुमान् लङ्कां चिन्तयामास वानरः ॥&lt;br&gt;&#xA;४९५. तस्याभूत् सुमहान्स्त्रासः कुत्सा चात्मन्यजायत ।&lt;br&gt;&#xA;४९६. लङ्कां प्रदहता कर्म किंस्वित् कृतमिदं मया ॥&lt;br&gt;&#xA;४९७. धन्यास्ते पुरुषश्रेष्ठा यो बुद्ध्या कोपमुत्थितम् ।&lt;br&gt;&#xA;४९८. निरुन्धन्ति महात्मानो दीप्तमग्निमिवाम्भसा ॥&lt;br&gt;&#xA;४९९. क्रुद्धः पापं न कुर्यात् कः क्रुद्धो हन्यात् गुरूनपि ।&lt;br&gt;&#xA;५००. क्रुद्धः परुषया वाचा नरः साधून् अधिक्षिपेत् ॥&lt;br&gt;&#xA;५०१. वाच्यावाच्यं प्रकुपितो न विजानाति कर्हिचित् ।&lt;br&gt;&#xA;५०२. नाकार्यमस्ति क्रुद्धस्य नावाच्यं विद्यते क्वचित् ॥&lt;br&gt;&#xA;५०३. यः समुत्पतितं क्रोधं क्षमयैव निरस्यति ।&lt;br&gt;&#xA;५०४. यथोरगस्त्वचं जीर्णां स वै पुरुष उच्यते ॥&lt;br&gt;&#xA;५०५. धिगस्तु मां सुदुर्बुद्धिं निर्लज्जं पापकृत्तमम् ।&lt;br&gt;&#xA;५०६. विनष्टा जानकी नूनं नह्यदग्धा प्रदृश्यते ।&lt;br&gt;&#xA;५०७. लङ्कायां कश्चिदुद्देशः सर्वा भस्मीकृता पुरी ॥&lt;br&gt;&#xA;५०८. यदर्थमयमारम्भः तत्कार्यमपसादितम् ।&lt;br&gt;&#xA;५०९. मया च दहता लङ्कां न सीता परिरक्षिता ॥&lt;br&gt;&#xA;५१०. ईषत्कार्यमिदं कार्यं कृतमासीन्न संशयः ।&lt;br&gt;&#xA;५११. तस्य क्रोधाभिभूतेन मया मूलक्षयः कृतः ॥&lt;br&gt;&#xA;५१२. मया खलु तदेवेदं रोषदोषात् प्रदर्शितम् ।&lt;br&gt;&#xA;५१३. प्रथितं त्रिषु लोकेषु कपित्वमनवस्थितम् ॥&lt;br&gt;&#xA;५१४. कथं नु जीवता शक्यो मया द्रष्टुं हरीश्वरः ।&lt;br&gt;&#xA;५१५. तौ वा पुरुषशार्दूलौ कार्यसर्वस्वघातिना ॥&lt;br&gt;&#xA;५१६. इहैव प्राणसन्यासो ममापि ह्यद्य रोचते ।&lt;br&gt;&#xA;५१७. किमग्नौ निपताम्यद्य आहोस्वित् बडवामुखे ॥&lt;br&gt;&#xA;५१८. शरीरमिह सत्त्वानां दद्मि सागरवासिनाम् ।&lt;br&gt;&#xA;५१९. इति चिन्तयतस्तस्य निमित्तान्युपपेदिरे ।&lt;br&gt;&#xA;५२०. पूर्वमप्युपलब्धानि साक्षात् पुनरचिन्तयत् ॥&lt;br&gt;&#xA;५२१. अथ वा चारुसर्वाङ्गी रक्षिता स्वेन तेजसा ।&lt;br&gt;&#xA;५२२. न नशिष्यति कल्याणी नाग्निरग्नौ प्रवर्तते ॥&lt;br&gt;&#xA;५२३. न हि धर्मात्मनस्तस्य भार्याममिततेजसः ।&lt;br&gt;&#xA;५२४. स्वचरित्राभिगुप्तां तां स्प्रष्टुमर्हति पावकः ॥&lt;br&gt;&#xA;५२५. नूनं रामप्रभावेण वैदेह्या सुकृतेन च ।&lt;br&gt;&#xA;५२६. यन्मां दहनकर्मायं नादहद् हव्यवाहनः ॥&lt;br&gt;&#xA;५२७. पुनश्चाचिन्तयत् तत्र हनूमान् विस्मितस्तदा ।&lt;br&gt;&#xA;५२८. हिरण्यनाभस्य गिरेर्जलमध्ये प्रदर्शनम् ॥&lt;br&gt;&#xA;५२९. तपसा सत्यवाक्येन अनन्यत्वाच्च भर्तरि ।&lt;br&gt;&#xA;५३०. असौ विनिर्दहेदग्निं न तामग्निः प्रधक्ष्यति ॥&lt;br&gt;&#xA;५३१. स तथा चिन्तयन्स्तत्र देव्या धर्मपरिग्रहम् ।&lt;br&gt;&#xA;५३२. शुश्राव हनुमान्स्तत्र चारणानां महात्मनाम् ॥&lt;br&gt;&#xA;५३३. अहो खलु कृतं कर्म दुर्विगाहं हनूमता ।&lt;br&gt;&#xA;५३४. दग्धेयं नगरी लङ्का साट्टप्राकारतोरणा ॥&lt;br&gt;&#xA;५३५. जानकी न च दग्धेति विस्मयोऽद्भुत एव नः ॥&lt;br&gt;&#xA;५३६. स निमित्तैश्च दृष्टार्थैः कारणैश्च महागुणैः ।&lt;br&gt;&#xA;५३७. ऋषिवाक्यैश्च हनुमानभवत् प्रीतमानसः ॥&lt;br&gt;&#xA;५३८. ततः कपिः प्राप्तमनोरथार्थः&lt;br&gt;&#xA;५३९. तमक्षतां राजसुतां विदित्वा ।&lt;br&gt;&#xA;५४०. प्रत्यक्षतस्तां पुनरेव दृष्ट्वा&lt;br&gt;&#xA;५४१. प्रतिप्रयाणाय मतिं चकार ॥&lt;/p&gt;</description>
    </item>
    <item>
      <title>०६ ०६ दृष्टा देवी</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/06_dRShTA_devI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/5_sundarakANDam/06_dRShTA_devI/</guid>
      <description>&lt;p&gt;१. ततः स कपिशार्दूलः स्वामिसन्दर्शनोत्सुकः ।&lt;br&gt;&#xA;२. आरुरोह गिरिश्रेष्ठमरिष्टमरिमर्दनः ॥&lt;br&gt;&#xA;३. तुङ्गपद्मकजुष्टाभिर्नीलाभिर्वनराजिभिः ।&lt;br&gt;&#xA;४. सोत्तरीयमिवाम्भोदैः शृङ्गान्तरविलम्बिभिः ।&lt;br&gt;&#xA;५. बोध्यमानमिव प्रीत्या दिवाकरकरैः शुभैः ।&lt;br&gt;&#xA;६. उन्मिषन्तमिवोद्धूतैः लोचनैरिव धातुभिः ।&lt;br&gt;&#xA;७. तोयौघनिस्वनैर्मन्द्रैः प्राधीतमिव पर्वतम् ।&lt;br&gt;&#xA;८. प्रगीतमिव विस्पष्टं नानाप्रस्रवणस्वनैः ।&lt;br&gt;&#xA;९. देवदारुभिरुद्धूतैरूर्ध्वबाहुमिव स्थितम् ।&lt;br&gt;&#xA;१०. प्रपातजलनिर्घोषैः प्राक्रुष्टमिव सर्वतः ।&lt;br&gt;&#xA;११. वेपमानमिव श्यामैः कम्पमानैः शरद्घनैः ।&lt;br&gt;&#xA;१२. वेणुभिर्मारुतोद्धूतैः कूजन्तमिव कीचकैः ।&lt;br&gt;&#xA;१३. निःश्वसन्तमिवामर्षात् घोरैराशीविषोत्तमैः ।&lt;br&gt;&#xA;१४. नीहारकृतगम्भीरैः ध्यायन्तमिव गह्वरैः ।&lt;br&gt;&#xA;१५. जृम्भमाणमिवाकाशे शिखरैरभ्रमालिभिः ।&lt;br&gt;&#xA;१६. आरुरोहानिलसुतः पर्वतं प्लवगोत्तमः ॥&lt;br&gt;&#xA;१७. तेन पादतलाक्रान्ता रम्येषु गिरिसानुषु ।&lt;br&gt;&#xA;१८. सघोषाः समशीर्यन्त शिलाश्चूर्णीकृतास्ततः ॥&lt;br&gt;&#xA;१९. स तमारुह्य शैलेन्द्रं व्यवर्धत महाकपिः ।&lt;br&gt;&#xA;२०. दक्षिणादुत्तरं पारं प्रार्थयन् लवणाम्भसः ॥&lt;br&gt;&#xA;२१. तस्योरुवेगोन्मथिताः पादपाः पुष्पशालिनः ।&lt;br&gt;&#xA;२२. निपेतुर्भूतले भग्नाः शक्रायुधहता इव ॥&lt;br&gt;&#xA;२३. कन्दरोदरसंस्थानां पीडितानां महौजसाम् ।&lt;br&gt;&#xA;२४. सिंहानां निनदो भीमो नभो भिन्दन् हि शुश्रुवे ॥&lt;br&gt;&#xA;२५. त्रस्तव्याविद्धवसना व्याकुलीकृतभूषणाः ।&lt;br&gt;&#xA;२६. विद्याधर्यः समुत्पेतुः सहसा धरणीधरात् ॥&lt;br&gt;&#xA;२७. किन्नरोरगगन्धर्वयक्षविद्याधरास्तथा ।&lt;br&gt;&#xA;२८. पीडितं तं नगवरं त्यक्त्वा गगनमास्थिताः ॥&lt;br&gt;&#xA;२९. स च भूमिधरः श्रीमान् बलिना तेन पीडितः ।&lt;br&gt;&#xA;३०. सवृक्षशिखरोदग्रः प्रविवेश रसातलम् ॥&lt;br&gt;&#xA;३१. स लिलङ्घयिषुर्भीमं सलीलं लवणार्णवम् ।&lt;br&gt;&#xA;३२. कल्लोलास्फालवेलान्तमुत्पपात नभो हरिः ॥&lt;br&gt;&#xA;३३. स चन्द्रकुमुदं रम्यं सार्ककारण्डवं शुभम् ।&lt;br&gt;&#xA;३४. तिष्यश्रवणकादम्बमभ्रशैवलशाद्वलम् ।&lt;br&gt;&#xA;३५. पुनर्वसुमहामीनं लोहिताङ्गमहाद्रुमम् ।&lt;br&gt;&#xA;३६. ऐरावतमहाद्वीपं स्वातीहंसविलासितम् ।&lt;br&gt;&#xA;३७. वातसङ्घातजालोर्मिचन्द्राम्शुशिशिराम्बुमत् ।&lt;br&gt;&#xA;३८. हनूमानपरिश्रान्तः पुप्लुवे गगनार्णवम् ॥&lt;br&gt;&#xA;३९. ग्रसमान इवाकाशं ताराधिपमिवोल्लिखन् ।&lt;br&gt;&#xA;४०. हरन्निव सनक्षत्रं गगनं सार्कमण्डलम् ।&lt;br&gt;&#xA;४१. अपारमपरिश्रान्तश्चाम्बुधिं समगाहत ॥&lt;br&gt;&#xA;४२. नदन् नादेन महता मेघस्वनमहास्वनः ।&lt;br&gt;&#xA;४३. आजगाम महातेजाः पुनर्मध्येन सागरम् ॥&lt;br&gt;&#xA;४४. पर्वतेन्द्रं सुनाभं च समुपस्पृश्य वीर्यवान् ।&lt;br&gt;&#xA;४५. व्यामुक्त इव नाराचो महावेगोऽभ्युपागमत् ॥&lt;br&gt;&#xA;४६. स किञ्चिदारात् संप्राप्तः समालोक्य महागिरिम् ।&lt;br&gt;&#xA;४७. महेन्द्रं मेघसङ्काशं सुहृद्दर्शनलालसः ।&lt;br&gt;&#xA;४८. ननाद सुमहानादं लाङ्गूलं चाप्यकम्पयत् ॥&lt;br&gt;&#xA;४९. तस्य नानद्यमानस्य सुपर्णाचरिते पथि ।&lt;br&gt;&#xA;५०. फलतीवास्य घोषेण गगनं सार्कमण्डलम् ॥&lt;br&gt;&#xA;५१. ये तु तत्रोत्तरे कूले समुद्रस्य महाबलाः ।&lt;br&gt;&#xA;५२. पूर्वं संविष्ठिताः शूराः वायुपुत्रदिदृक्षवः ।&lt;br&gt;&#xA;५३. महतो वायुनुन्नस्य तोयदस्यैव निस्वनम् ।&lt;br&gt;&#xA;५४. शुश्रुवुस्ते तदा घोषमूरुवेगं हनूमतः ॥&lt;br&gt;&#xA;५५. बभूवुरुत्सुकाः सर्वे सुहृद्दर्शनकाङ्क्षिणः ॥&lt;br&gt;&#xA;५६. जाम्बवान् स हरिश्रेष्ठः प्रीतिसंहृष्टमानसः ।&lt;br&gt;&#xA;५७. उपामन्त्र्य हरीन् सर्वानिदं वचनमब्रवीत् ॥&lt;br&gt;&#xA;५८. सर्वथा कृतकार्योऽसौ हनूमान् नात्र संशयः ।&lt;br&gt;&#xA;५९. न ह्यस्याकृतकार्यस्य नाद एवं विधो भवेत् ॥&lt;br&gt;&#xA;६०. तस्य बाहूरुवेगं च निनादं च महात्मनः ।&lt;br&gt;&#xA;६१. निशम्य हरयो हृष्टाः समुत्पेतुस्ततस्ततः ॥&lt;br&gt;&#xA;६२. ते नगाग्रान्नगाग्राणि शिखरात् शिखराणि च ।&lt;br&gt;&#xA;६३. प्रहृष्टाः समुपद्यन्त हनूमन्तं दिदृक्षवः ॥&lt;br&gt;&#xA;६४. ते प्रीताः पादपाग्रेषु गृह्य शाखामवस्थिताः ।&lt;br&gt;&#xA;६५. वासांसीव प्रकाशानि समाविध्यन्त वानराः ॥&lt;br&gt;&#xA;६६. ततस्तु वेगवान् वीरो गिरेर्गिरिनिभः कपिः ।&lt;br&gt;&#xA;६७. निपपात गिरेस्तस्य शिखरे पादपाकुले ॥&lt;br&gt;&#xA;६८. ततस्ते प्रीतमनसः सर्वे वानरपुङ्गवाः ।&lt;br&gt;&#xA;६९. हनूमन्तं महात्मानं परिवार्योपतस्थिरे ॥&lt;br&gt;&#xA;७०. उपायनानि चादाय मूलानि च फलानि च ।&lt;br&gt;&#xA;७१. प्रत्यर्पयन् हरिश्रेष्ठं हरयो मारुतात्मजम् ॥&lt;br&gt;&#xA;७२. हनूमान्स्तु गुरून् वृद्धान् जाम्बवत्प्रमुखान्स्तदा ।&lt;br&gt;&#xA;७३. कुमारमङ्गदं चैव सोऽवन्दत महाकपिः ॥&lt;br&gt;&#xA;७४. स ताभ्यां पूजितः पूज्यः कपिभिश्च प्रसादितः ।&lt;br&gt;&#xA;७५. दृष्टा देवीति विक्रान्तः सङ्क्षेपेण न्यवेदयत् ॥&lt;br&gt;&#xA;७६. निषसाद च हस्तेन गृहीत्वा वालिनः सुतम् ।&lt;br&gt;&#xA;७७. रमणीये वनोद्देशे महेन्द्रस्य गिरेस्तदा ॥&lt;br&gt;&#xA;७८. ततो दृष्टेति वचनं महार्थममृतोपमम् ।&lt;br&gt;&#xA;७९. निशम्य मारुतेः सर्वे मुदिता वानराभवन् ॥&lt;br&gt;&#xA;८०. क्ष्वेडन्त्यन्ये नदन्त्यन्ये गर्जन्त्यन्ये महाबलाः ।&lt;br&gt;&#xA;८१. चक्रुः किलकिलामन्ये प्रतिगर्जन्ति चापरे ॥&lt;br&gt;&#xA;८२. केचिदुच्छ्रितलाङ्गूलाः प्रहृष्टा कपिकुञ्जराः ।&lt;br&gt;&#xA;८३. आयताञ्चितदीर्घाणि लाङ्गूलानि प्रविव्यधुः ॥&lt;br&gt;&#xA;८४. अपरे तु हनूमन्तं श्रीमन्तं वानरोत्तमम् ।&lt;br&gt;&#xA;८५. आप्लुत्य गिरिशृङ्गेषु संस्पृशन्ति स्म हर्षिताः ॥&lt;br&gt;&#xA;८६. उक्तवाक्यं हनूमन्तमङ्गदस्तं तदाब्रवीत् ।&lt;br&gt;&#xA;८७. सर्वेषां हरिवीराणां मध्ये वाचमनुत्तमाम् ॥&lt;br&gt;&#xA;८८. सत्त्वे वीर्ये न ते कश्चित् समो वानर विद्यते ।&lt;br&gt;&#xA;८९. यदवप्लुत्य विस्तीर्णं सागरं पुनरागतः ॥&lt;br&gt;&#xA;९०. अहो स्वामिनि ते भक्तिरहो वीर्यमहो धृतिः ।&lt;br&gt;&#xA;९१. दिष्ट्या दृष्टा त्वया देवी रामपत्नी यशस्विनी ।&lt;br&gt;&#xA;९२. दिष्ट्या त्यक्षति काकुत्स्थः शोकं सीतावियोगजम् ॥&lt;br&gt;&#xA;९३. ततोऽङ्गदं हनूमन्तं जाम्बवन्तं च वानराः ।&lt;br&gt;&#xA;९४. परिवार्य प्रमुदिता भेजिरे विपुलाः शिलाः ॥&lt;br&gt;&#xA;९५. श्रोतुकामाः समुद्रस्य लङ्घनं वानरोत्तमाः ।&lt;br&gt;&#xA;९६. दर्शनं चापि लङ्कायाः सीताया रावणस्य च ।&lt;br&gt;&#xA;९७. तस्थुः प्राञ्जलयः सर्वे हनूमद्वदनोन्मुखाः ॥&lt;br&gt;&#xA;९८. तं ततः प्रतिसंहृष्टः प्रीतियुक्तं महाकपिम् ।&lt;br&gt;&#xA;९९. जाम्बवान् कार्यवृत्तान्तमपृच्छदनिलात्मजम् ॥&lt;br&gt;&#xA;१००. कथं दृष्टा त्वया देवी कथं वा तत्र वर्तते ।&lt;br&gt;&#xA;१०१. तस्यां चापि कथं वृत्तः क्रूरकर्मा दशाननः ॥&lt;br&gt;&#xA;१०२. तत्त्वतः सर्वमेतन्नः प्रब्रूहि त्वं महाकपे ।&lt;br&gt;&#xA;१०३. सम्मार्गिता कथं देवी किं च सा प्रत्यभाषत ॥&lt;br&gt;&#xA;१०४. श्रुतार्थाः चिन्तयिष्यामो भूयः कार्यविनिश्चयम् ।&lt;br&gt;&#xA;१०५. यश्चार्थस्तत्र वक्तव्यो गतैरस्माभिरात्मवान् ।&lt;br&gt;&#xA;१०६. रक्षितव्यं च यत्तत्र तद् भवान् व्याकरोतु नः ॥&lt;br&gt;&#xA;१०७. स नियुक्तस्ततस्तेन (हनुमान् सर्वमब्रवीत् ।&lt;br&gt;&#xA;१०८. सीतां संस्मृत्य हनुमान् यथोचितमनुक्रमम् ॥&lt;/p&gt;</description>
    </item>
  </channel>
</rss>
