<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ ६ युद्धकाण्डम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/</link>
    <description>Recent content in &#43;०६ ६ युद्धकाण्डम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/index.xml" rel="self" type="application/rss+xml" />
    <item>
      <title>०१ ०१ वानरसैन्यप्रस्थानम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/01_vAnarasainyaprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/01_vAnarasainyaprasthAnam/</guid>
      <description>&lt;p&gt;१. श्रुत्वा हनुमतो वाक्यं यथावदभिभाषितम्।&lt;br&gt;&#xA;२. रामः प्रीतिसमायुक्तो वाक्यमुत्तरमब्रवीत् ॥&lt;br&gt;&#xA;३. कृतं हनूमता कार्यं सुमहद् भुवि दुर्लभम्।&lt;br&gt;&#xA;४. मनसापि यदन्येन न शक्यं धरणीतले ॥&lt;br&gt;&#xA;५. न हि तं परिपश्यामि यस्तरेत महोदधिम्।&lt;br&gt;&#xA;६. अन्यत्र गरुडाद्वायोरन्यत्र च हनूमतः ॥&lt;br&gt;&#xA;७. देवदानवयक्षाणां गन्धर्वोरगरक्षसाम्।&lt;br&gt;&#xA;८. अप्रधृश्यां पुरीं लङ्कां रावणेन सुरक्षिताम्।&lt;br&gt;&#xA;९. प्रविष्टः सत्त्वमाश्रित्य जीवन् को नाम निष्क्रमेत् ॥&lt;br&gt;&#xA;१०. को विशेत् सुदुराधर्षां राक्षसैश्च सुरक्षिताम्।&lt;br&gt;&#xA;११. यो वीर्यबलसम्पन्नो न समः स्याद् हनूमतः ॥&lt;br&gt;&#xA;१२. भृत्यकार्यं हनुमता सुग्रीवस्य कृतं महत् ।&lt;br&gt;&#xA;१३. स्वयं विधाय स्वबलं सदृशं विक्रमस्य च ॥&lt;br&gt;&#xA;१४. यो हि भृत्यो नियुक्तः सन् भर्त्रा कर्मणि दुष्करे ।&lt;br&gt;&#xA;१५. कुर्यात् तदनुरागेण तमाहुः पुरुषोत्तमम्॥&lt;br&gt;&#xA;१६. यो नियुक्तः परं कार्यं न कुर्यान्नृपतेः प्रियम्।&lt;br&gt;&#xA;१७. भृत्यो युक्तः समर्थश्च तमाहुर्मध्यमं नरम्॥&lt;br&gt;&#xA;१८. नियुक्तो नृपतेः कार्यं न कुर्याद् यः समाहितः ।&lt;br&gt;&#xA;१९. भृत्यो युक्तः समर्थश्च तमाहुः पुरुषाधमम्॥&lt;br&gt;&#xA;२०. तन्नियोगे नियुक्तेन कृतं कृत्यं हनूमता ।&lt;br&gt;&#xA;२१. न चात्मा लघुतां नीतः सुग्रीवश्चापि तोषितः ॥&lt;br&gt;&#xA;२२. अहं च रघुवंशश्च लक्ष्मणश्च महाबलः ।&lt;br&gt;&#xA;२३. वैदेह्या दर्शनेनाद्य धर्मतः परिरक्षिताः ॥&lt;br&gt;&#xA;२४. इदं तु मम दीनस्य मनो भूयः प्रकर्षति ।&lt;br&gt;&#xA;२५. यदिहास्य प्रियाख्यातुः न कुर्मि सदृशं प्रियम्॥&lt;br&gt;&#xA;२६. एष सर्वस्वभूतस्तु परिष्वङ्गो हनूमतः ।&lt;br&gt;&#xA;२७. मया कालमिमं प्राप्य दत्तस्तस्य महात्मनः ॥&lt;br&gt;&#xA;२८. इत्युक्त्वा प्रीतिहृष्टाङ्गो रामस्तं परिषस्वजे ।&lt;br&gt;&#xA;२९. हनूमन्तं कृतात्मानं कृतकार्यमुपागतम्॥&lt;br&gt;&#xA;३०. ध्यात्वा पुनरुवाचेदं वचनं रघुसत्तमः ।&lt;br&gt;&#xA;३१. हरीणामीश्वरस्यापि सुग्रीवस्योपशृण्वतः ॥&lt;br&gt;&#xA;३२. सर्वथा सुकृतं तावत् सीताया परिमार्गणम्।&lt;br&gt;&#xA;३३. सागरं तु समासाद्य पुनर्नष्टं मनो मम ॥&lt;br&gt;&#xA;३४. कथं नाम समुद्रस्य दुष्पारस्य महाम्भसः ।&lt;br&gt;&#xA;३५. हरयो दक्षिणं पारं गमिष्यन्ति समागताः ॥&lt;br&gt;&#xA;३६. इत्युक्त्वा शोकसम्भ्रान्तो रामः शत्रुनिबर्हणः ।&lt;br&gt;&#xA;३७. हनूमन्तं महाबाहुस्ततो ध्यानमुपागमत् ॥&lt;br&gt;&#xA;३८. तं तु शोकपरिद्यूनं रामं दशरथात्मजम्।&lt;br&gt;&#xA;३९. उवाच वचनं श्रीमान् सुग्रीवः शोकनाशनम्॥&lt;br&gt;&#xA;४०. सन्तापस्य च ते स्थानं न हि पश्यामि राघव ।&lt;br&gt;&#xA;४१. प्रवृत्तौ उपलब्धायां ज्ञाते च निलये रिपोः ॥&lt;br&gt;&#xA;४२. मतिमान् शास्त्रवित् प्राज्ञः पण्डितश्चासि राघव ।&lt;br&gt;&#xA;४३. त्यजेमां पापिकां बुद्धिं कृतात्मेवार्थदूषणीम्॥&lt;br&gt;&#xA;४४. निरुत्साहस्य दीनस्य शोकपर्याकुलात्मनः ।&lt;br&gt;&#xA;४५. सर्वार्था व्यवसीदन्ति व्यसनं चाधिगच्छति ॥&lt;br&gt;&#xA;४६. इमे शूराः समर्थाश्च सर्वतो हरियूथपाः ।&lt;br&gt;&#xA;४७. त्वत्प्रियार्थं कृतोत्साहाः प्रवेष्टुमपि पावकम्॥&lt;br&gt;&#xA;४८. तदलं विक्लवां बुद्धिं राजन् सर्वार्थनाशिनीम्।&lt;br&gt;&#xA;४९. अस्मिन् काले महाप्राज्ञ सत्त्वमातिष्ठ तेजसा ॥&lt;br&gt;&#xA;५०. अबद्ध्वा सागरे सेतुं घोरे च वरुणालये ।&lt;br&gt;&#xA;५१. लङ्का न मर्दितुं शक्या सेन्द्रैरपि सुरासुरैः ॥&lt;br&gt;&#xA;५२. सेतुरत्र यथा बध्येत् यथा पश्येम तां पुरीम्।&lt;br&gt;&#xA;५३. तस्य राक्षसराजस्य तथा त्वं कुरु राघव ॥&lt;br&gt;&#xA;५४. लङ्घनार्थं च घोरस्य समुद्रस्य नदीपतेः ।&lt;br&gt;&#xA;५५. सहास्माभिरिहोपेतः सूक्ष्मबुद्धिर्विचारय ॥&lt;br&gt;&#xA;५६. लङ्घिते तत्र तैः सैन्यं जितमित्युपधारय ।&lt;br&gt;&#xA;५७. अचिराद् द्रक्ष्यसे सीतां तीर्त्वा सागरमक्षयम्॥&lt;br&gt;&#xA;५८. न हि पश्याम्यहं कञ्चित् त्रिषु लोकेषु राघव ।&lt;br&gt;&#xA;५९. गृहीतधनुषो यस्ते तिष्ठेदभिमुखो रणे ॥&lt;br&gt;&#xA;६०. तदलं शोकमालम्ब्य क्रोधमालम्ब भूपते ।&lt;br&gt;&#xA;६१. निश्चेष्टाः क्षत्रिया मन्दाः सर्वे चण्डस्य बिभ्यति ॥&lt;br&gt;&#xA;६२. किमुक्त्वा बहुधा चापि सर्वथा विजयी भवान् ।&lt;br&gt;&#xA;६३. निमित्तानि च पश्यामि मनो मे सम्प्रहृष्यति ॥&lt;br&gt;&#xA;६४. सुग्रीवस्य वचः श्रुत्वा हेतुमत् परमार्थवित् ।&lt;br&gt;&#xA;६५. प्रतिजग्राह काकुत्स्थो हनूमन्तमथाब्रवीत् ॥&lt;br&gt;&#xA;६६. तपसा सेतुबन्धेन सागरोच्छोषणेन च ।&lt;br&gt;&#xA;६७. सर्वथापि समर्थोऽस्मि सागरस्यास्य लङ्घने ॥&lt;br&gt;&#xA;६८. कति दुर्गाणि दुर्गाया लङ्कायास्तद् ब्रवीष्व मे ।&lt;br&gt;&#xA;६९. बलस्य परिमाणं च द्वारदुर्गाक्रियामपि ।&lt;br&gt;&#xA;७०. गुप्तकर्म च लङ्काया रक्षसां सदनानि च ॥&lt;br&gt;&#xA;७१. श्रुत्वा रामस्य वचनं (बली) राममथाब्रवीत् ।&lt;br&gt;&#xA;७२. हृष्टप्रमुदिता लङ्का मत्तद्विपसमाकुला ।&lt;br&gt;&#xA;७३. महती रथसम्पूर्णा रक्षोगणनिषेविता ॥&lt;br&gt;&#xA;७४. दृढबद्धकपाटानि महापरिघवन्ति च ।&lt;br&gt;&#xA;७५. चत्वारि विपुलान्यस्या द्वाराणि सुमहान्ति च ॥&lt;br&gt;&#xA;७६. तत्रेषूपलयन्त्राणि बलवन्ति महान्ति च ।&lt;br&gt;&#xA;७७. आगतं प्रतिसैन्यं तैस्तत्र प्रतिनिवार्यते ॥&lt;br&gt;&#xA;७८. द्वारेषु संस्कृता भीमाः कालायसमयाः शिताः ।&lt;br&gt;&#xA;७९. शतशो रचिता वीरैः शतघ्न्यो रक्षसां गणैः ॥&lt;br&gt;&#xA;८०. सौवर्णस्तु महान्स्तस्याः प्राकारो दुष्प्रधर्षणः ।&lt;br&gt;&#xA;८१. मणिविद्रुमवैदूर्यमुक्ताविरचितान्तरः ॥&lt;br&gt;&#xA;८२. सर्वतश्च महाभीमाः शीततोया महाशुभाः ।&lt;br&gt;&#xA;८३. अगाधा ग्राहवत्यश्च परिखा मीनसेविताः ॥&lt;br&gt;&#xA;८४. द्वारेषु तासां चत्वारः सङ्क्रमाः परमायताः ।&lt;br&gt;&#xA;८५. यन्त्रैरुपेता बहुभिर्महद्भिर्गृहपङ्क्तिभिः ॥&lt;br&gt;&#xA;८६. त्रायन्ते सङ्क्रमास्तत्र परसैन्यागते सती ।&lt;br&gt;&#xA;८७. यन्त्रैस्तैरवकीर्यन्ते परिखासु समन्ततः ॥&lt;br&gt;&#xA;८८. एकस्त्वकंप्यो बलवान् सङ्क्रमः सुमहादृढः ।&lt;br&gt;&#xA;८९. काञ्चनैर्बहुभिः स्तम्भैर्वेदिकाभिश्च शोभितः ॥&lt;br&gt;&#xA;९०. स्वयं प्रकृतिमापन्नो युयुत्सू राम रावणः ।&lt;br&gt;&#xA;९१. उत्थितश्चाप्रमत्तश्च बलानामनुदर्शने ॥&lt;br&gt;&#xA;९२. लङ्का पुनर्निरालम्बा देवदुर्गा भयावहा ।&lt;br&gt;&#xA;९३. नादेयं कृत्रिमं वान्यं कृत्रिमं च चतुर्विधम्॥&lt;br&gt;&#xA;९४. स्थिता पारे समुद्रस्य दूरपारस्य राघव ।&lt;br&gt;&#xA;९५. नौपथश्चापि नास्त्यत्र निरुद्देशश्च सर्वतः ॥&lt;br&gt;&#xA;९६. शैलाग्रे रचिता दुर्गा लङ्का परमदुर्जया ।&lt;br&gt;&#xA;९७. अयुतं रक्षसामत्र पूर्वद्वारं समाश्रितम्॥&lt;br&gt;&#xA;९८. नियुतं रक्षसामत्र दक्षिणद्वारमाश्रितम्।&lt;br&gt;&#xA;९९. प्रयुतं रक्षसामत्र पश्चिमद्वारमाश्रितम्॥&lt;br&gt;&#xA;१००. न्यर्बुदं रक्षसामत्र उत्तरद्वारमाश्रितम्।&lt;br&gt;&#xA;१०१. शतशोऽथ सहस्राणि मध्यमं स्कन्धमाश्रिताः ॥&lt;br&gt;&#xA;१०२. यातुधाना दुराधर्षाः साग्रकोटिश्च रक्षसाम्।&lt;br&gt;&#xA;१०३. ते मया सङ्क्रमा भग्नाः परिखाश्चावपूरिताः ।&lt;br&gt;&#xA;१०४. दग्धा च नगरी लङ्का प्राकाराश्चावसादिताः ॥&lt;br&gt;&#xA;१०५. येन केन तु मार्गेण तराम वरुणालयम्।&lt;br&gt;&#xA;१०६. हतेति नगरी लङ्का वानरैरुपधार्यताम्॥&lt;br&gt;&#xA;१०७. अङ्गदो द्विविदो मैन्दो जाम्बवान् पनसोऽनलः ।&lt;br&gt;&#xA;१०८. नीलः सेनापतिश्चैव बलशेषेण किं तव ॥&lt;br&gt;&#xA;१०९. प्लवमाना हि गत्वा तां रावणस्य महापुरीम्।&lt;br&gt;&#xA;११०. सपर्वतवनां भित्त्वा सखातां च सतोरणाम्।&lt;br&gt;&#xA;१११. सप्राकारां सभवनामानयिष्यन्ति राघव ॥&lt;br&gt;&#xA;११२. एवमाज्ञापय क्षिप्रं बलानां सर्वसङ्ग्रहम्।&lt;br&gt;&#xA;११३. मुहूर्तेन तु युक्तेन प्रस्थानमभिरोचय ॥&lt;br&gt;&#xA;११४. श्रुत्वा हनुमतो वाक्यं यथावदनुपूर्वशः ।&lt;br&gt;&#xA;११५. ततोऽब्रवीन्महातेजा रामः सत्यपराक्रमः ॥&lt;br&gt;&#xA;११६. अस्मिन् मुहूर्ते सुग्रीव प्रयाणमभिरोचय ।&lt;br&gt;&#xA;११७. उक्तो मुहूर्तो विजयः प्राप्ते मध्यं दिवाकरे ॥&lt;br&gt;&#xA;११८. उत्तराफाल्गुनी ह्यद्य श्वस्तु हस्तेन योक्ष्यते ।&lt;br&gt;&#xA;११९. उपरिष्टाद्धि नयनं स्फुरमाणमिमं मम ।&lt;br&gt;&#xA;१२०. विजयं समनुप्राप्तं शंसतीव मनोरथम्॥&lt;br&gt;&#xA;१२१. सीता श्रुत्वाभियानं मे आशामेष्यति जीविते ।&lt;br&gt;&#xA;१२२. जीवितान्तेऽमृतं स्पृष्ट्वा पीत्वामृतमिवातुरः ॥&lt;br&gt;&#xA;१२३. अग्रे यातु बलस्यास्य नीलो मार्गमवेक्षितुम्।&lt;br&gt;&#xA;१२४. वृतः शतसहस्रेण वानराणां तरस्विनाम्॥&lt;br&gt;&#xA;१२५. फलमूलवता नीलशीतकाननवारिणा ।&lt;br&gt;&#xA;१२६. पथा मधुमता चाशु सेनां सेनापते नय ॥&lt;br&gt;&#xA;१२७. दूषयेयुर्दुरात्मानः पथि मूलफलोदकम्।&lt;br&gt;&#xA;१२८. राक्षसाः पथि रक्षेथास्तेभ्यस्त्वं नित्यमुद्यतः ॥&lt;br&gt;&#xA;१२९. निम्नेषु वनदुर्गेषु वनेषु च वनौकसः ।&lt;br&gt;&#xA;१३०. अभिप्लुत्याभिपश्येयुः परेषां निहितं बलम्॥&lt;br&gt;&#xA;१३१. यत्तु फल्गु बलं किञ्चित् तदत्रैवोपपद्यताम्।&lt;br&gt;&#xA;१३२. गजश्च गिरिसङ्काशो गवयश्च महाबलः ।&lt;br&gt;&#xA;१३३. गवाक्षश्चाग्रतो यान्तु गवां दृप्ता इवर्षभाः ॥&lt;br&gt;&#xA;१३४. यातु वानरवाहिन्या वानरः प्लवतां वरः ।&lt;br&gt;&#xA;१३५. पालयन् दक्षिणं पार्श्वं ऋषभो वानरर्षभः ॥&lt;br&gt;&#xA;१३६. गन्धहस्तीव दुर्धर्षः तरस्वी गन्धमादनः ।&lt;br&gt;&#xA;१३७. यातु वानरवाहिन्याः सव्यं पार्श्वमधिष्ठितः ॥&lt;br&gt;&#xA;१३८. यास्यामि बलमध्येऽहं बलौघमभिहर्षयन् ।&lt;br&gt;&#xA;१३९. अधिरुह्य हनूमन्तमैरावतमिवेश्वरः ॥&lt;br&gt;&#xA;१४०. अङ्गदेनैष सम्यातु लक्ष्मणश्चान्तकोपमः ।&lt;br&gt;&#xA;१४१. सार्वभौमेन भूतेशो द्रविणाधिपतिर्यथा ॥&lt;br&gt;&#xA;१४२. जाम्बवान्श्च सुषेणश्च वेगदर्शी च वानरः ।&lt;br&gt;&#xA;१४३. ऋक्षराजो महाबाहुः कुक्षिं रक्षन्तु ते त्रयः ॥&lt;br&gt;&#xA;१४४. राघवस्य वचः श्रुत्वा सुग्रीवो वाहिनीपतिः ।&lt;br&gt;&#xA;१४५. व्यादिदेश महावीर्यो वानरान् वानरर्षभः ॥&lt;br&gt;&#xA;१४६. शतैः शतसहस्रैश्च कोटिभिश्चायुतैरपि ।&lt;br&gt;&#xA;१४७. वारणाभैश्च हरिभिर्ययौ परिवृतस्तदा ॥&lt;br&gt;&#xA;१४८. हृष्टाः प्रमुदिताः सर्वे सुग्रीवेणाभिपालिताः ।&lt;br&gt;&#xA;१४९. आप्लवन्तः प्लवन्तश्च गर्जन्तश्च प्लवङ्गमाः ।&lt;br&gt;&#xA;१५०. भक्षयन्तः सुगन्धीनि मधूनि च फलानि च ।&lt;br&gt;&#xA;१५१. क्ष्वेलन्तो निनदन्श्चैव जग्मुर्वै दक्षिणां दिशम्॥&lt;br&gt;&#xA;१५२. कपिभ्यामुह्यमानौ तौ शुशुभाते नरर्षभौ ।&lt;br&gt;&#xA;१५३. महद्भ्यामिव संस्पृष्टौ ग्रहाभ्यां चन्द्रभास्करौ ॥&lt;br&gt;&#xA;१५४. तमङ्गदगतो रामं लक्ष्मणः शुभया गिरा ।&lt;br&gt;&#xA;१५५. उवाच परिपूर्णार्थं स्मृतिमान् प्रतिभानवान् ॥&lt;br&gt;&#xA;१५६. हृतामवाप्य वैदेहीं क्षिप्रं हत्वा च रावणम्।&lt;br&gt;&#xA;१५७. समृद्धार्थः समृद्धार्थामयोध्यां प्रतियास्यसि ॥&lt;br&gt;&#xA;१५८. महान्ति च निमित्तानि दिवि भूमौ च राघव ।&lt;br&gt;&#xA;१५९. शुभानि तव पश्यामि सर्वाण्येवार्थसिद्धये ॥&lt;br&gt;&#xA;१६०. अनुवाति शिवो वायुः सेनां मृदुहितः सुखः ।&lt;br&gt;&#xA;१६१. पूर्णवल्गुस्वरश्चेमे प्रवदन्ति मृगद्विजाः ॥&lt;br&gt;&#xA;१६२. प्रसन्नाश्च दिशः सर्वा विमलश्च दिवाकरः ।&lt;br&gt;&#xA;१६३. उशना च प्रसन्नार्चिरनु त्वां भार्गवो गतः ॥&lt;br&gt;&#xA;१६४. ब्रह्मराशिर्विशुद्धश्च शुद्धाश्च परमर्षयः ।&lt;br&gt;&#xA;१६५. अर्चिष्मन्तः प्रकाशन्ते ध्रुवं सर्वे प्रदक्षिणम्॥&lt;br&gt;&#xA;१६६. त्रिशङ्कुर्विमलो भाति राजर्षिः सपुरोहितः ।&lt;br&gt;&#xA;१६७. पितामहः पुरोऽस्माकमिक्ष्वाकूणां महात्मनाम्॥&lt;br&gt;&#xA;१६८. नैरृतं नैरृतानां च नक्षत्रमतिपीड्यते ।&lt;br&gt;&#xA;१६९. मूलो मूलवता स्पृष्टो धूप्यते धूमकेतुना ॥&lt;br&gt;&#xA;१७०. सर्वं चैतद् विनाशाय राक्षसानामुपस्थितम्।&lt;br&gt;&#xA;१७१. एवमार्य समीक्ष्यैतद् प्रीतो भवतुमर्हति ॥&lt;br&gt;&#xA;१७२. अथावृत्य महीं कृत्स्नां जगाम हरिवाहिनी ।&lt;br&gt;&#xA;१७३. ऋक्षवानरशार्दूलैर्नखदंष्‍ट्रायुधैरपि ॥&lt;br&gt;&#xA;१७४. कराग्रैः चरणाग्रैश्च वानरैरुद्धतं रजः ।&lt;br&gt;&#xA;१७५. भीममन्तर्दधे लोकं निवार्य सवितुः प्रभाम्॥&lt;br&gt;&#xA;१७६. सपर्वतवनाकाशां दक्षिणां हरिवाहिनी ।&lt;br&gt;&#xA;१७७. छादयन्ती ययौ भीमा द्यामिवाम्बुदसन्ततिः ॥&lt;br&gt;&#xA;१७८. सरांसि विमलाम्भांसि द्रुमकीर्णान्श्च पर्वतान् ।&lt;br&gt;&#xA;१७९. सा स्म याति दिवारात्रं महती हरिवाहिनी ।&lt;br&gt;&#xA;१८०. हृष्टा प्रमुदिता सेना सुग्रीवेणाभिपालिता ॥&lt;br&gt;&#xA;१८१. वानरास्त्वरितं यान्ति सर्वे युद्धाभिनन्दिनः ।&lt;br&gt;&#xA;१८२. प्रमोक्षयिषवः सीतां मुहूर्तं क्वापि नासत ॥&lt;br&gt;&#xA;१८३. काननानि विचित्राणि नदीप्रस्रवणानि च ।&lt;br&gt;&#xA;१८४. पश्यन्नतिययौ रामः सह्यस्य मलयस्य च ॥&lt;br&gt;&#xA;१८५. पादपानवभञ्जन्तो विकर्षन्तस्तथा लताः ।&lt;br&gt;&#xA;१८६. विधमन्तो गिरिवरान् प्रययुः प्लवगर्षभाः ॥&lt;br&gt;&#xA;१८७. बभूव वसुधा तैस्तु सम्पूर्णा हरियूथपैः ।&lt;br&gt;&#xA;१८८. यथा कलमकेदारैः पक्वैरिव वसुन्धरा ॥&lt;br&gt;&#xA;१८९. महेन्द्रमथ सम्प्राप्य रामो राजीवलोचनः ।&lt;br&gt;&#xA;१९०. अध्यारोहन्महाबाहुः शिखरं द्रुमभूषितम्॥&lt;br&gt;&#xA;१९१. ततः शिखरमारुह्य रामो दशरथात्मजः ।&lt;br&gt;&#xA;१९२. कूर्ममीनसमाकीर्णमपश्यत् सलिलाशयम्॥&lt;br&gt;&#xA;१९३. अवरुह्य जगामाशु वेलावनमनुत्तमम्।&lt;br&gt;&#xA;१९४. रामो रमयतां श्रेष्ठः ससुग्रीवः सलक्ष्मणः ॥&lt;br&gt;&#xA;१९५. अथ धौतोपलतलां तोयोघैः सहसोत्थितैः ।&lt;br&gt;&#xA;१९६. वेलामासाद्य विपुलां रामो वचनमब्रवीत् ॥&lt;br&gt;&#xA;१९७. सर्वाः सेनाः निवेश्यन्तां वेलायां हरिपुङ्गव ।&lt;br&gt;&#xA;१९८. सम्प्राप्तो मन्त्रकालो नः सागरस्येह लङ्घने ॥&lt;br&gt;&#xA;१९९. स्वां स्वां सेनां समुत्सृज्य मा च कश्चित् कुतो व्रजेत् ।&lt;br&gt;&#xA;२००. गच्छन्तु वानराः शूराः ज्ञेयं छन्नं भयं च नः ॥&lt;br&gt;&#xA;२०१. रामस्य वचनं श्रुत्वा सुग्रीवः सहलक्ष्मणः ।&lt;br&gt;&#xA;२०२. सेनां न्यवेशयत् तीरे सागरस्य द्रुमायुते ॥&lt;br&gt;&#xA;२०३. विरराज समीपस्थं सागरस्य च तद्बलम्।&lt;br&gt;&#xA;२०४. मधुपाण्डुजलः श्रीमान् द्वितीय इव सागरः ॥&lt;br&gt;&#xA;२०५. तेषां निविशमानानां सैन्यसन्नाहनिस्वनः ।&lt;br&gt;&#xA;२०६. अन्तर्धाय महानादमर्णवस्य प्रशुश्रुवे ॥&lt;br&gt;&#xA;२०७. दूरपारमसम्बाधं रक्षोगणनिषेवितम्।&lt;br&gt;&#xA;२०८. चण्डनक्रग्रहं घोरं क्षपादौ दिवसक्षये ।&lt;br&gt;&#xA;२०९. हसन्तमिव फेनोघैर्नृत्यन्तमिव चोर्मिभिः ।&lt;br&gt;&#xA;२१०. चन्द्रोदयसमुद्‍धूतं प्रतिचन्द्रसमाकुलम्।&lt;br&gt;&#xA;२११. पश्यन्तो वरुणावासं निषेदुर्हरियूथपाः ॥&lt;br&gt;&#xA;२१२. सागरं चाम्बरप्रख्यमम्बरं सागरोपमम्।&lt;br&gt;&#xA;२१३. सागरं चाम्बरं चेति निर्विशेषमदृश्यत ॥&lt;br&gt;&#xA;२१४. सम्पृक्तं नभसाप्यम्भः सम्पृक्तं च नभोऽम्भसा ।&lt;br&gt;&#xA;२१५. तादृग्रूपे स्म दृश्येते नानारत्नसमाकुले ॥&lt;br&gt;&#xA;२१६. समुत्पतितमेघस्य वीचीमालाकुलस्य च ।&lt;br&gt;&#xA;२१७. विशेषो न द्वयोरासीत् सागरस्याम्बरस्य च ॥&lt;br&gt;&#xA;२१८. निविष्टायां तु सेनायां तीरे नदनदीपतेः ।&lt;br&gt;&#xA;२१९. पार्श्वस्थं लक्ष्मणं दृष्ट्वा रामो वचनमब्रवीत् ॥&lt;br&gt;&#xA;२२०. शोकश्च किल कालेन गच्छता ह्यपगच्छति ।&lt;br&gt;&#xA;२२१. मम चापश्यतः कान्तामहन्यहनि वर्धते ॥&lt;br&gt;&#xA;२२२. न मे दुःखं प्रिया दूरे न मे दुःखं हृतेति च ।&lt;br&gt;&#xA;२२३. एतदेवानुशोचामि वयोऽस्याह्यतिवर्तते ॥&lt;br&gt;&#xA;२२४. वाहि वात यतः कान्ता तां स्पृष्ट्वा मामपि स्पृश ।&lt;br&gt;&#xA;२२५. त्वयि मे गात्रसंस्पर्शः चन्द्रे दृष्टिसमागमः ॥&lt;br&gt;&#xA;२२६. तन्मे दहति गात्राणि विषं पीतमिवाशये ।&lt;br&gt;&#xA;२२७. हा नाथेति प्रिया सा मां ह्रियमाणा यदब्रवीत् ॥&lt;br&gt;&#xA;२२८. तद्वियोगेन्धनवता तच्चिन्ताविमलार्चिषा ।&lt;br&gt;&#xA;२२९. रात्रिं दिवं शरीरं मे दह्यते मदनाग्निना ॥&lt;br&gt;&#xA;२३०. अवगाह्यार्णवं स्वप्स्ये सौमित्रे भवता विना ।&lt;br&gt;&#xA;२३१. एवं च प्रज्वलन् कामो न मा सुप्तं जले दहेत् ॥&lt;br&gt;&#xA;२३२. बह्वेतत् कामयानस्य शक्यमेतेन जीवितुम्।&lt;br&gt;&#xA;२३३. यदहं सा च वामोरूः एकां धरणिमाश्रितौ ॥&lt;br&gt;&#xA;२३४. केदारस्येव केदारः सोदकस्य निरूदकः ।&lt;br&gt;&#xA;२३५. उपस्नेहेन जीवामि जीवन्तीं यत् शृणोमि ताम्॥&lt;br&gt;&#xA;२३६. कदा नु खलु सुश्रोणीं शतपत्रायतेक्षणाम्।&lt;br&gt;&#xA;२३७. विजित्य शत्रून् द्रक्ष्यामि सीतां स्फीतामिव श्रियम्॥&lt;br&gt;&#xA;२३८. कदा सुचारुदन्तोष्ठं तस्याः पद्ममिवाननम्।&lt;br&gt;&#xA;२३९. ईषदुन्नम्य पास्यामि रसायनमिवातुरः ॥&lt;br&gt;&#xA;२४०. तस्यास्तु संहतौ पीनौ स्तनौ तालफलोपमौ ।&lt;br&gt;&#xA;२४१. कदा नु खलु सोत्कंपौ श्लिष्यन्त्या मां भजिष्यतः ॥&lt;br&gt;&#xA;२४२. कदा विक्षोभ्य रक्षांसि सा विधूयोत्पतिष्यति ।&lt;br&gt;&#xA;२४३. विधूय जलदान् नीलान् शशिरेखा शरत्स्विव ॥&lt;br&gt;&#xA;२४४. स्वभावतनुका नूनं शोकेनानशनेन च ।&lt;br&gt;&#xA;२४५. भूयस्तनुतरा सीता देशकालविपर्ययात् ॥&lt;br&gt;&#xA;२४६. कदा नु खलु मे साध्वी सीता सुरसुतोपमा ।&lt;br&gt;&#xA;२४७. सोत्कण्ठा कण्ठमालम्ब्य मोक्ष्यत्यानन्दजं जलम्॥&lt;br&gt;&#xA;२४८. कदा शोकमिमं घोरं मैथिलीविप्रयोगजम्।&lt;br&gt;&#xA;२४९. सहसा विप्रमोक्ष्यामि वासः शुक्लेतरं यथा ॥&lt;br&gt;&#xA;२५०. एवं विलपतस्तस्य तत्र रामस्य धीमतः ।&lt;br&gt;&#xA;२५१. दिनक्षयान् मन्दवपुर्भास्करोऽस्तमुपागमत् ॥&lt;br&gt;&#xA;२५२. आश्वासितो लक्ष्मणेन रामः सन्ध्यामुपासत ।&lt;br&gt;&#xA;२५३. स्मरन् कमलपत्राक्षीं सीतां शोकाकुलीकृतः ॥&lt;br&gt;&#xA;२५४. लङ्कायां तु कृतं कर्म घोरं दृष्ट्वा भयावहम्।&lt;br&gt;&#xA;२५५. राक्षसेन्द्रो हनुमता शक्रेणेव महात्मना ।&lt;br&gt;&#xA;२५६. अब्रवीत् राक्षसान् सर्वान् ह्रिया किचिदवाङ्मुखः ॥&lt;br&gt;&#xA;२५७. धर्षिता च प्रविष्टा च लङ्का दुष्प्रसहा पुरी ।&lt;br&gt;&#xA;२५८. तेन वानरमात्रेण दृष्टा सीता च जानकी ॥&lt;br&gt;&#xA;२५९. प्रासादो धर्षितश्चैत्यः प्रवरा राक्षसा हताः ।&lt;br&gt;&#xA;२६०. आविला च पुरी लङ्का सर्वा हनुमता कृता ॥&lt;br&gt;&#xA;२६१. वानराणां हि धीराणां सहस्रैः परिवारितः ।&lt;br&gt;&#xA;२६२. रामोऽभ्येति पुरीं लङ्कामस्माकमुपरोधकः ॥&lt;br&gt;&#xA;२६३. मन्त्रमूलं च विजयं प्रवदन्ति मनस्विनः ।&lt;br&gt;&#xA;२६४. तस्माद् वै रोचये मन्त्रं रामं प्रति महाबलाः ॥&lt;br&gt;&#xA;२६५. त्रिविधा पुरुषा लोके उत्तमाधममध्यमाः ।&lt;br&gt;&#xA;२६६. मन्त्रिभिर्हितसंयुक्तैः समर्थैः मन्त्रनिर्णये ॥&lt;br&gt;&#xA;२६७. मित्रैर्वापि समानार्थैः बान्धवैरपि वाधिकैः ।&lt;br&gt;&#xA;२६८. सहितो मन्त्रयित्वा यः कर्मारम्भान् प्रवर्तयेत् ।&lt;br&gt;&#xA;२६९. दैवे च कुरुते यत्नं तमाहुः पुरुषोत्तमम्॥&lt;br&gt;&#xA;२७०. एकोऽर्थं विमृशेदेको धर्मे प्रकुरुते मनः ।&lt;br&gt;&#xA;२७१. एकः कार्याणि कुरुते तमाहुर्मध्यमं नरम्॥&lt;br&gt;&#xA;२७२. गुणदोषौ न निश्चित्य त्यक्त्वा धर्मव्यपाश्रयम्।&lt;br&gt;&#xA;२७३. करिष्यामीति यः कार्यमुपेक्षेत् स नराधमः ॥&lt;br&gt;&#xA;२७४. ऐकमत्यमुपागम्य शास्त्रदृष्टेन चक्षुषा ।&lt;br&gt;&#xA;२७५. मन्त्रिणो यत्र निरतास्तमाहुर्मन्त्रमुत्तमम्॥&lt;br&gt;&#xA;२७६. बह्व्योऽपि मतयो भूत्वा मन्त्रिणामर्थनिर्णये ।&lt;br&gt;&#xA;२७७. पुनर्यत्रैकतां प्राप्ताः स मन्त्रो मध्यमः स्मृतः ॥&lt;br&gt;&#xA;२७८. अन्योन्यं मतिमास्थाय यत्र सम्प्रतिभाष्यते ।&lt;br&gt;&#xA;२७९. न चैकमत्ये श्रेयोऽस्ति मन्त्रः सोऽधम उच्यते ॥&lt;br&gt;&#xA;२८०. तस्मात् सुमन्त्रितं साधु भवन्तो मतिसत्तमाः ।&lt;br&gt;&#xA;२८१. कार्यं सम्प्रतिपद्यन्तामेतत् कृत्यं मतं मम ॥&lt;br&gt;&#xA;२८२. इत्युक्ता राक्षसेन्द्रेण राक्षसास्ते महाबलाः ।&lt;br&gt;&#xA;२८३. ऊचुः प्राञ्जलयः सर्वे रावणं राक्षसेश्वरम्।&lt;br&gt;&#xA;२८४. द्विषत्पक्षमविज्ञाय नीतिबाह्यास्त्वबुद्धयः ॥&lt;br&gt;&#xA;२८५. राजन् परिघशक्त्यृष्टिशूलपट्टिशकुन्तलम्।&lt;br&gt;&#xA;२८६. सुमहन्नो बलं कस्मात् विषादं भजते भवान् ॥&lt;br&gt;&#xA;२८७. त्वया भोगवतीं गत्वा निर्जिताः पन्नगाः युधि ।&lt;br&gt;&#xA;२८८. कैलासशिखरावासी यक्षैर्बहुभिरावृतः ।&lt;br&gt;&#xA;२८९. सुमहत्कदनं कृत्वा वश्यस्ते धनदः कृतः ॥&lt;br&gt;&#xA;२९०. विनिपात्य च यक्षौघान् विक्षोभ्य विनिगृह्य च ।&lt;br&gt;&#xA;२९१. त्वया कैलासशिखरात् विमानमिदमाहृतम्॥&lt;br&gt;&#xA;२९२. मयेन दानवेन्द्रेण त्वद्भयात् सख्यमिच्छता ।&lt;br&gt;&#xA;२९३. दुहिता तव भार्यार्थे दत्ता राक्षसपुङ्गव ॥&lt;br&gt;&#xA;२९४. मृत्युदण्डमहाग्राहं शाल्मलीद्रुममण्डितम्।&lt;br&gt;&#xA;२९५. कालपाशमहावीचिं यमकिङ्करपन्नगम्।&lt;br&gt;&#xA;२९६. महाज्वरेण दुर्धर्षं यमलोकमहार्णवम्।&lt;br&gt;&#xA;२९७. अवगाह्य त्वया राजन् यमस्य बलसागरम्।&lt;br&gt;&#xA;२९८. जयश्च विपुलः प्राप्तो मृत्युश्च प्रतिषेधितः ॥&lt;br&gt;&#xA;२९९. क्षत्रियैर्बहुभिः शूरैः शक्रतुल्यपराक्रमैः ।&lt;br&gt;&#xA;३००. आसीद् वसुमती पूर्णा महद्भिरिव पादपैः ॥&lt;br&gt;&#xA;३०१. प्रसह्य ते त्वया राजन् हताः परमदुर्जयाः ।&lt;br&gt;&#xA;३०२. तेषां वीर्यगुणोत्साहैः न समो राघवो रणे ॥&lt;br&gt;&#xA;३०३. तिष्ठ वा किं महाराज श्रमेण तव वानरान् ।&lt;br&gt;&#xA;३०४. अयमेको महाबाहुरिन्द्रजित् क्षपयिष्यति ॥&lt;br&gt;&#xA;३०५. अनेन च महाराज माहेश्वरमनुत्तमम्।&lt;br&gt;&#xA;३०६. इष्ट्वा यज्ञं वरो लब्धो लोके परमदुर्लभः ॥&lt;br&gt;&#xA;३०७. शक्तितोमरमीनं च विनिकीर्णान्त्रशैवलम्।&lt;br&gt;&#xA;३०८. गजकच्छपसम्बाधमश्वमण्डूकसङ्कुलम्।&lt;br&gt;&#xA;३०९. रुद्रादित्यमहाग्राहं मरुद्वसुमहोरगम्।&lt;br&gt;&#xA;३१०. गजाश्वरथतोयौघं पदातिपुलिनं महत् ।&lt;br&gt;&#xA;३११. अनेन हि समासाद्य देवानां बलसागरम्।&lt;br&gt;&#xA;३१२. गृहीतो दैवतपतिः लङ्कां चापि प्रवेशितः ॥&lt;br&gt;&#xA;३१३. तमेव त्वं महाराज विसृजेन्द्रजितं सुतम्।&lt;br&gt;&#xA;३१४. यावद् वानरसेनां तां सरामां नयति क्षयम्॥&lt;br&gt;&#xA;३१५. राजन्नापदयुक्तेयमागता प्राकृताज्जनात् ।&lt;br&gt;&#xA;३१६. हृदि नैव त्वया कार्या त्वं वधिष्यसि राघवम्॥&lt;br&gt;&#xA;३१७. ततो निकुम्भो रभसः महापार्श्वमहोदरौ ।&lt;br&gt;&#xA;३१८. इन्द्रजिच्च महातेजा वज्रदंष्‍ट्रो महाबलः ।&lt;br&gt;&#xA;३१९. प्रहस्तोऽथ विरूपाक्षो दुर्मुखश्चैव राक्षसः ।&lt;br&gt;&#xA;३२०. धूम्राक्षश्चातिकायश्च प्रासान् शक्तिपरश्वधान् ।&lt;br&gt;&#xA;३२१. चापानि च सुबाणानि खड्गान्श्च विपुलाम्बुभान् ।&lt;br&gt;&#xA;३२२. प्रगृह्य परमक्रुद्धाः समुत्पत्य च राक्षसाः ।&lt;br&gt;&#xA;३२३. अब्रुवन् रावणं सर्वे प्रदीप्ता इव तेजसा ॥&lt;br&gt;&#xA;३२४. अद्य रामं वधिष्यामः सुग्रीवं च सलक्ष्मणम्।&lt;br&gt;&#xA;३२५. कृपणं च हनूमन्तं लङ्का येन प्रधर्षिता ॥&lt;br&gt;&#xA;३२६. तान् गृहीतायुधान् सर्वान् वारयित्वा विभीषणः ।&lt;br&gt;&#xA;३२७. अब्रवीत् प्राञ्जलिर्वाक्यं पुनः प्रत्युपवेश्य तान् ॥&lt;br&gt;&#xA;३२८. अप्युपायैस्त्रिभिस्तात योऽर्थः प्राप्तुं न शक्यते ।&lt;br&gt;&#xA;३२९. तस्य विक्रमकालान्स्तान् युक्तानाहुर्मनीषिणः ॥&lt;br&gt;&#xA;३३०. प्रमत्तेष्वभियुक्तेषु दैवेन प्रहतेषु च ।&lt;br&gt;&#xA;३३१. विक्रमास्तात सिद्ध्यन्ति परीक्ष्य विधिना कृताः ॥&lt;br&gt;&#xA;३३२. अप्रमत्तं कथं तं तु विजिगीषुं बलस्थितम्।&lt;br&gt;&#xA;३३३. जितरोषं दुराधर्षं तं धर्षयितुमिच्छथ ॥&lt;br&gt;&#xA;३३४. बलान्यपरिमेयानि वीर्याणि च निशाचराः ।&lt;br&gt;&#xA;३३५. परेषां सहसावज्ञा न कर्तव्या कथञ्चन ॥&lt;br&gt;&#xA;३३६. किं च राक्षसराजस्य रामेणापकृतं पुरा ।&lt;br&gt;&#xA;३३७. आजहार जनस्थानात् यस्य भार्यां यशस्विनः ॥&lt;br&gt;&#xA;३३८. खरो यद्यतिवृत्तस्तु स रामेण हतो रणे ।&lt;br&gt;&#xA;३३९. अवश्यं प्राणिनां प्राणा रक्षितव्या यथाबलम्॥&lt;br&gt;&#xA;३४०. अयशस्यमनायुष्यं परदाराभिमर्षणम्।&lt;br&gt;&#xA;३४१. अर्थक्षयकरं घोरं पापस्य च पुनर्भवम्॥&lt;br&gt;&#xA;३४२. एतन्निमित्तं वैदेह्याः भयं नः सुमहद् भवेत् ।&lt;br&gt;&#xA;३४३. आहृता सा परित्याज्या कलहार्थे कृते नु किम्॥&lt;br&gt;&#xA;३४४. न तु क्षमं वीर्यवता तेन धर्मानुवर्तिना ।&lt;br&gt;&#xA;३४५. वैरं निरर्थकं कर्तुं दीयतामस्य मैथिली ॥&lt;br&gt;&#xA;३४६. विनश्येद्धि पुरी लङ्का शूराः सर्वे च राक्षसाः ।&lt;br&gt;&#xA;३४७. रामस्य दयिता पत्नी न स्वयं यदि दीयते ॥&lt;br&gt;&#xA;३४८. प्रसादये त्वां बन्धुत्वात् कुरुष्व वचनं मम ।&lt;br&gt;&#xA;३४९. हितं तथ्यं त्वहं ब्रूमि दीयतामस्य मैथिली ॥&lt;br&gt;&#xA;३५०. त्यजाशु कोपं सुखधर्मनाशनम्&lt;br&gt;&#xA;३५१. भजस्व धर्मं रतिकीर्तिवर्धनम्।&lt;br&gt;&#xA;३५२. प्रसीद जीवेम सपुत्रबान्धवा&lt;br&gt;&#xA;३५३. प्रदीयतां दाशरथाय मैथिली ॥&lt;br&gt;&#xA;३५४. विभीषणवचः श्रुत्वा रावणो राक्षसेश्वरः ।&lt;br&gt;&#xA;३५५. विसर्जयित्वा तान् सर्वान् प्रविवेश स्वकं गृहम्॥&lt;br&gt;&#xA;३५६. ततः प्रत्युषसि प्राप्ते प्राप्तधर्मार्थनिश्चयः ।&lt;br&gt;&#xA;३५७. अग्रजस्यालयं वीरः प्रविवेश विभीषणः ॥&lt;br&gt;&#xA;३५८. स रावणं महात्मानं विजने मन्त्रिसन्निधौ ।&lt;br&gt;&#xA;३५९. उवाच हितमत्यर्थं वचनं हेतुनिश्चितम्।&lt;br&gt;&#xA;३६०. प्रसाद्य भ्रातरं ज्येष्ठं सान्त्वेनोपस्थितक्रमः ।&lt;br&gt;&#xA;३६१. देशकालार्थसंवादी दृष्टलोकपरावरः ॥&lt;br&gt;&#xA;३६२. यदा प्रभृति वैदेही सम्प्राप्तेह परन्तप ।&lt;br&gt;&#xA;३६३. तदाप्रभृति दृश्यन्ते निमित्तान्यशुभानि नः ॥&lt;br&gt;&#xA;३६४. सस्फुलिङ्गः सधूमार्चिः सधूमकलुषोदयः ।&lt;br&gt;&#xA;३६५. मन्त्रसन्धुक्षितोऽप्यग्निर्न सम्यगभिवर्धते ॥&lt;br&gt;&#xA;३६६. अग्निष्ठेष्वग्निशालासु तथा ब्रह्मस्थलीषु च ।&lt;br&gt;&#xA;३६७. सरीसृपाणि दृश्यन्ते हव्येषु च पिपीलिकाः ॥&lt;br&gt;&#xA;३६८. गवां पयांसि स्कन्नानि विमदा वरकुञ्जराः ।&lt;br&gt;&#xA;३६९. दीनमश्वा प्रहेषन्ते नवग्रासाभिनन्दिनः ॥&lt;br&gt;&#xA;३७०. खरोष्‍ट्राश्वतरा राजन् भिन्नरोमाः स्रवन्ति च ।&lt;br&gt;&#xA;३७१. न स्वभावेऽवतिष्ठन्ते विधानैरपि चिन्तिताः ॥&lt;br&gt;&#xA;३७२. वायसाः सङ्घशः क्रूराः व्याहरन्ति समन्ततः ।&lt;br&gt;&#xA;३७३. समवेताश्च दृश्यन्ते विमानाग्रेषु सङ्घशः ॥&lt;br&gt;&#xA;३७४. तदेवं प्रस्तुते कार्ये प्रायश्चित्तमिदं क्रमम्।&lt;br&gt;&#xA;३७५. रोचसे वीर वैदेही राघवाय प्रदीयताम्॥&lt;br&gt;&#xA;३७६. इदं च यदि वा मोहात् लोभात् वा व्याहृतं मया ।&lt;br&gt;&#xA;३७७. तत्रापि च महाराज न दोषं कर्तुमर्हसि ॥&lt;br&gt;&#xA;३७८. अयं हि दोषः सर्वस्य जनस्यास्योपलक्ष्यते ।&lt;br&gt;&#xA;३७९. रक्षसां राक्षसीनां च पुरस्यान्तःपुरस्य च ॥&lt;br&gt;&#xA;३८०. श्रवणे चास्य मन्त्रस्य निवृत्ताः सर्वमन्त्रिणः ।&lt;br&gt;&#xA;३८१. अवश्यं च मया वाच्यं यद्दृष्टमपि वा श्रुतम्॥&lt;br&gt;&#xA;३८२. सम्प्रधार्य यथान्यायं तद् भवान् कर्तुमर्हति ॥&lt;br&gt;&#xA;३८३. हितं महार्थं मृदुहेतुसंहितम्&lt;br&gt;&#xA;३८४. व्यतीतकालायतिसम्प्रतिक्षमम्।&lt;br&gt;&#xA;३८५. निशम्य तद्वाक्यमुपस्थितज्वरः&lt;br&gt;&#xA;३८६. प्रसङ्गवानुत्तरमेतदब्रवीत् ॥&lt;br&gt;&#xA;३८७. भयं न पश्यामि कुतश्चिदप्यहम्&lt;br&gt;&#xA;३८८. न राघवः प्राप्स्यति जातु मैथिलीम्।&lt;br&gt;&#xA;३८९. सुरैः सहेन्द्रैरपि सङ्गरे कथम्&lt;br&gt;&#xA;३९०. ममाग्रतः स्थास्यति लक्ष्मणाग्रजः ॥&lt;br&gt;&#xA;३९१. इत्येवमुक्त्वा सुरसैन्यनाशनो&lt;br&gt;&#xA;३९२. महाबलः संयति चण्डविक्रमः ।&lt;br&gt;&#xA;३९३. दशाननो भ्रातरमाप्तवादिनम्&lt;br&gt;&#xA;३९४. विसर्जयामास तदा विभीषणम्॥&lt;br&gt;&#xA;३९५. अतीतसमये काले तस्मिन् वै युधि रावणः ।&lt;br&gt;&#xA;३९६. अमात्यैश्च सुहृद्भिश्च प्राप्तकालममन्यत ॥&lt;br&gt;&#xA;३९७. राक्षसैः स्तूयमानः सन् जयाशीर्भिररिन्दमः ।&lt;br&gt;&#xA;३९८. आससाद महातेजा सभां विरचितां तदा ॥&lt;br&gt;&#xA;३९९. ततः शशासेश्वरवत् दूतान् लघुपराक्रमान् ।&lt;br&gt;&#xA;४००. समानयत मे क्षिप्रमिहैतान् राक्षसानिति ।&lt;br&gt;&#xA;४०१. कृत्यमस्ति महज्जातं समर्थ्यमिह नो महत् ॥&lt;br&gt;&#xA;४०२. राक्षसाः तद्वचः श्रुत्वा लङ्कायां परिचक्रमुः ।&lt;br&gt;&#xA;४०३. अनुगेहमवस्थाय विहारशयनेषु च ।&lt;br&gt;&#xA;४०४. उद्यानेषु च रक्षांसि चोदयन्तो ह्यभीतवत् ॥&lt;br&gt;&#xA;४०५. ते समेत्य सभायां वै राक्षसा राजशासनात् ।&lt;br&gt;&#xA;४०६. यथार्हमुपतस्थुस्ते रावणं राक्षसाधिपम्॥&lt;br&gt;&#xA;४०७. न चुक्रुशुर्नानृतमाह कश्चित्&lt;br&gt;&#xA;४०८. सभासदो नापि जजल्पुरुच्चैः ।&lt;br&gt;&#xA;४०९. संसिद्धार्थाः सर्व एवाग्रवीर्या&lt;br&gt;&#xA;४१०. भर्तुः सर्वे ददृशुश्चाननं ते ॥&lt;br&gt;&#xA;४११. स तां परिषदं कृत्स्नां समीक्ष्य समितिञ्जयः ।&lt;br&gt;&#xA;४१२. सुखेप्सुः सुहृदां मध्ये व्याजहार सरावणः ॥&lt;br&gt;&#xA;४१३. प्रियाप्रिये सुखे दुःखे लाभालाभे हिताहिते ।&lt;br&gt;&#xA;४१४. धर्मकामार्थकृच्छ्रेषु यूयमर्हथ वेदितुम्॥&lt;br&gt;&#xA;४१५. मन्त्रकर्मनियुक्तानि न जातु विफलानि मे ।&lt;br&gt;&#xA;४१६. सर्वकृत्यानि युष्माभिः समारब्धानि सर्वदा ॥&lt;br&gt;&#xA;४१७. अहं तु खलु सर्वान् वः समर्थयितुमुद्यतः ।&lt;br&gt;&#xA;४१८. कुम्भकर्णस्य स्वपनात् नेममर्थमचोदयम्॥&lt;br&gt;&#xA;४१९. अयं हि सुप्तः षण्मासान् कुम्भकर्णो महाबलः ।&lt;br&gt;&#xA;४२०. सर्वशस्त्रभृतां मुख्यः स इदानीं समुत्थितः ॥&lt;br&gt;&#xA;४२१. कथं सागरमक्षोभ्यं तरिष्यन्ति वनौकसः ।&lt;br&gt;&#xA;४२२. बहुसत्त्वझषाकीर्णं तौ वा दशरथात्मजौ ॥&lt;br&gt;&#xA;४२३. दुर्ज्ञेयाः कार्यगतयो ब्रूत यस्य यथामति ।&lt;br&gt;&#xA;४२४. अदेया च यथा सीता वध्यौ दशरथात्मजौ ॥&lt;br&gt;&#xA;४२५. भवद्भिर्मन्त्र्यतां मन्त्रः सुनीतं चाभिधीयताम्।&lt;br&gt;&#xA;४२६. न हि शक्तिं प्रपश्यामि जगत्यन्यस्य कस्यचित् ।&lt;br&gt;&#xA;४२७. सागरं वानरैस्तीर्त्वा निश्चयेन जयो मम ॥&lt;br&gt;&#xA;४२८. तस्य कामपरीतस्य निशम्य परिदेवितम्।&lt;br&gt;&#xA;४२९. कुम्भकर्णः प्रचुक्रोध वचनं चेदमब्रवीत् ॥&lt;br&gt;&#xA;४३०. सर्वमेतन्महाराज कृतमप्रतिमं तव ।&lt;br&gt;&#xA;४३१. विधीयेत सहास्माभिरादावेवास्य कर्मणः ॥&lt;br&gt;&#xA;४३२. न्यायेन राजकार्याणि यः करोति दशानन ।&lt;br&gt;&#xA;४३३. न स सन्तप्यते पश्चात् निश्चितार्थमतिर्नृपः ॥&lt;br&gt;&#xA;४३४. अनुपायेन कर्माणि विपरीतानि यानि च ।&lt;br&gt;&#xA;४३५. क्रियमाणानि दुष्यन्ति हवींष्यप्रयतेष्विव ॥&lt;br&gt;&#xA;४३६. यः पश्चात् पूर्वकार्याणि कर्माण्यभिचिकीर्षति ।&lt;br&gt;&#xA;४३७. पूर्वं चापरकार्याणि न स वेद नयानयौ ॥&lt;br&gt;&#xA;४३८. त्वयेदं महदारब्धं कार्यमप्रतिचिन्तितम्।&lt;br&gt;&#xA;४३९. अहं समीकरिष्यामि हत्वा शत्रून्स्तवानघ ॥&lt;br&gt;&#xA;४४०. रमस्व कामं पिब चाग्र्यवारुणीम्&lt;br&gt;&#xA;४४१. कुरुष्व कार्याणि हितानि विज्वरः ।&lt;br&gt;&#xA;४४२. मया तु रामे गमिते यमक्षयम्&lt;br&gt;&#xA;४४३. चिराय सीता वशगा भविष्यति ॥&lt;br&gt;&#xA;४४४. रावणं क्रुद्धमाज्ञाय महापार्श्वो महाबलः ।&lt;br&gt;&#xA;४४५. मुहूर्तमनुसञ्चिन्त्य प्राञ्जलिर्वाक्यमब्रवीत् ॥&lt;br&gt;&#xA;४४६. यः खल्वपि वनं प्राप्य मृगव्यालनिषेवितम्।&lt;br&gt;&#xA;४४७. न पिबेन्मधु सम्प्राप्य स नरो बालिशो भवेत् ॥&lt;br&gt;&#xA;४४८. ईश्वरस्येश्वरो कोऽस्ति तव शत्रुनिबर्हण ।&lt;br&gt;&#xA;४४९. रमस्व सह वैदेह्या शत्रूनाक्रम्य मूर्धसु ॥&lt;br&gt;&#xA;४५०. बलात् कुक्कुटवृत्तेन प्रवर्तस्व महाबल ।&lt;br&gt;&#xA;४५१. आक्रम्याक्रम्य सीतां वै तथा भुङ्क्ष्व रमस्व च ॥&lt;br&gt;&#xA;४५२. लब्धकामस्य ते पश्चादागमिष्यति किं भयम्।&lt;br&gt;&#xA;४५३. प्राप्तमप्राप्तकालं वा सर्वं प्रतिसहिष्यसि ॥&lt;br&gt;&#xA;४५४. इह प्राप्तान् वयं सर्वान् शत्रून्स्तव महाबल ।&lt;br&gt;&#xA;४५५. वशे शस्त्रप्रतापेन करिष्यामो न संशयः ॥&lt;br&gt;&#xA;४५६. एवमुक्तस्तदा राजा महापार्श्वेन रावणः ।&lt;br&gt;&#xA;४५७. तस्य सम्पूजयन् वाक्यमिदं वचनमब्रवीत् ॥&lt;br&gt;&#xA;४५८. महापार्श्व निबोध त्वं रहस्यं किञ्चिदात्मनः ।&lt;br&gt;&#xA;४५९. चिरवृत्तं तदाख्यास्ये यदवाप्तं पुरा मया ॥&lt;br&gt;&#xA;४६०. पितामहस्य भवनं गच्छन्तीं पुञ्जिकस्थलाम्।&lt;br&gt;&#xA;४६१. चञ्चूर्यमाणामद्राक्षमाकाशेऽग्निशिखामिव ॥&lt;br&gt;&#xA;४६२. सा प्रसह्य मया भुक्ता कृता विवसना ततः ।&lt;br&gt;&#xA;४६३. स्वयम्भुभवनं प्राप्ता लोलिता नलिनी यथा ॥&lt;br&gt;&#xA;४६४. तच्च तस्य तथा मन्ये ज्ञातमासीन्महात्मनः ।&lt;br&gt;&#xA;४६५. अथ संकुपितो वेधा मामिदं वाक्यमब्रवीत् ॥&lt;br&gt;&#xA;४६६. अद्य प्रभृति यामन्यां बलान्नारीं गमिष्यसि ।&lt;br&gt;&#xA;४६७. तदा ते शतधा मूर्धा फलिष्यति न संशयः ॥&lt;br&gt;&#xA;४६८. इत्यहं तस्य शापस्य भीतः प्रसभमेव ताम्।&lt;br&gt;&#xA;४६९. नारोहये बलात् सीतां वैदेहीं शयने शुभे ॥&lt;br&gt;&#xA;४७०. सागरस्येव मे वेगो मारुतस्येव मे गतिः ।&lt;br&gt;&#xA;४७१. नैतद् दाशरथिर्वेद ह्यासादयति तेन माम्॥&lt;br&gt;&#xA;४७२. क्षिप्रं वज्रसमैर्बाणैः शतधा कार्मुकैश्च्युतैः ।&lt;br&gt;&#xA;४७३. राममादीपयिष्यामि उल्काभिरिव कुञ्जरम्॥&lt;br&gt;&#xA;४७४. तच्चास्य बलमादास्ये बलेन महता वृतः ।&lt;br&gt;&#xA;४७५. उदितः सविता काले नक्षत्राणां प्रभामिव ॥&lt;br&gt;&#xA;४७६. निशाचरेन्द्रस्य निशम्य वाक्यम्&lt;br&gt;&#xA;४७७. स कुम्भकर्णस्य च गर्जितानि ।&lt;br&gt;&#xA;४७८. विभीषणो राक्षसराजमुख्यम्&lt;br&gt;&#xA;४७९. उवाच वाक्यं हितमर्थयुक्तम्॥&lt;br&gt;&#xA;४८०. वृतो हि बाह्वन्तरभोगराशिः&lt;br&gt;&#xA;४८१. चिन्ताविषः सुस्मिततीक्ष्णदंष्‍ट्रः ।&lt;br&gt;&#xA;४८२. पञ्चाङ्गुलीपञ्चशिरोऽतिकायः&lt;br&gt;&#xA;४८३. सीतामहाहिस्तव केन राजन् ॥&lt;br&gt;&#xA;४८४. यावन्न गृह्णन्ति शिरांसि बाणा&lt;br&gt;&#xA;४८५. रामेरिता राक्षसपुङ्गवानाम्।&lt;br&gt;&#xA;४८६. वज्रोपमा वायुसमानवेगाः&lt;br&gt;&#xA;४८७. प्रदीयतां दाशरथाय मैथिली ॥&lt;br&gt;&#xA;४८८. जीवन्स्तु रामस्य न मोक्ष्यसे त्वम्&lt;br&gt;&#xA;४८९. गुप्तः सवित्राप्यथवा मरुद्भिः ।&lt;br&gt;&#xA;४९०. न वासवस्याङ्कगतो न मृत्योः&lt;br&gt;&#xA;४९१. नभो न पातालमनुप्रविष्टः ॥&lt;br&gt;&#xA;४९२. निशम्य वाक्यं तु विभीषणस्य&lt;br&gt;&#xA;४९३. ततः प्रहस्तो वचनं बभाषे ।&lt;br&gt;&#xA;४९४. न नो भयं विद्म न दैवतेभ्यो&lt;br&gt;&#xA;४९५. न दानवेभ्योऽप्यथवा कदाचित् ॥&lt;br&gt;&#xA;४९६. न यक्षगन्धर्वमहोरगेभ्यो&lt;br&gt;&#xA;४९७. भयं न सङ्ख्ये पतगोत्तमेभ्यः ।&lt;br&gt;&#xA;४९८. कथं नु रामात् भविता भयं नो&lt;br&gt;&#xA;४९९. नरेन्द्रपुत्रात् समरे कदाचित् ॥&lt;br&gt;&#xA;५००. प्रहस्तवाक्यं त्वहितं निशम्य&lt;br&gt;&#xA;५०१. विभीषणो राजहितानुकाङ्क्षी ।&lt;br&gt;&#xA;५०२. ततो महार्थं वचनं बभाषे&lt;br&gt;&#xA;५०३. धर्मार्थकामेषु निविष्टबुद्धिः ॥&lt;br&gt;&#xA;५०४. वधस्तु रामस्य मया त्वया च&lt;br&gt;&#xA;५०५. प्रहस्त सर्वैरपि राक्षसैर्वा ।&lt;br&gt;&#xA;५०६. कथं भवेदर्थविशारदस्य&lt;br&gt;&#xA;५०७. महार्णवं तर्तुमिवाप्लवस्य ॥&lt;br&gt;&#xA;५०८. अयं च राजा व्यसनाभिभूतो&lt;br&gt;&#xA;५०९. मित्रैरमित्रप्रतिमैर्भवद्भिः ।&lt;br&gt;&#xA;५१०. अन्वास्यते राक्षसनाशनार्थे&lt;br&gt;&#xA;५११. तीक्ष्णः प्रकृत्याप्यसमीक्ष्यकारी ॥&lt;br&gt;&#xA;५१२. अनन्तभोगेन सहस्रमूर्ध्ना&lt;br&gt;&#xA;५१३. नागेन भीमेन महाबलेन ।&lt;br&gt;&#xA;५१४. बलात् परिक्षिप्तमिमं भवन्तो&lt;br&gt;&#xA;५१५. राजानमुत्क्षिप्य विमोचयन्तु ॥&lt;br&gt;&#xA;५१६. यावद्धि केशग्रहणात् सुहृद्भिः&lt;br&gt;&#xA;५१७. समेत्य सर्वैः परिपूर्णकामैः ।&lt;br&gt;&#xA;५१८. निगृह्य राजा परिरक्षितव्यो&lt;br&gt;&#xA;५१९. भूतैर्यथा भीमबलैर्गृहीतः ॥&lt;br&gt;&#xA;५२०. संहारिणा राघवसागरेण&lt;br&gt;&#xA;५२१. प्रच्छाद्यमानस्तरसा भवद्भिः ।&lt;br&gt;&#xA;५२२. युक्तस्त्वयं तारयितुं समेत्य&lt;br&gt;&#xA;५२३. काकुत्स्थपातालमुखे पतन् सः ॥&lt;br&gt;&#xA;५२४. इदं पुरस्यास्य सराक्षसस्य&lt;br&gt;&#xA;५२५. राज्ञश्च पथ्यं ससुहृज्जनस्य ।&lt;br&gt;&#xA;५२६. सम्यक् हि वाक्यं स्वमतं ब्रवीमि&lt;br&gt;&#xA;५२७. नरेन्द्रपुत्राय ददातु मैथिलीम्॥&lt;br&gt;&#xA;५२८. परस्य वीर्यं स्वबलं च बुद्ध्वा&lt;br&gt;&#xA;५२९. स्थानं क्षयं चैव तथैव वृद्धिम्।&lt;br&gt;&#xA;५३०. तथा स्वपक्षेऽप्यनुमृश्य बुद्ध्या&lt;br&gt;&#xA;५३१. वदेत् क्षमं स्वामिहितं स मन्त्री ॥&lt;br&gt;&#xA;५३२. बृहस्पतेस्तुल्यमतेर्वचस्तन्-&lt;br&gt;&#xA;५३३. -निशम्य यत्नेन विभीषणस्य ।&lt;br&gt;&#xA;५३४. ततो महात्मा वचनं बभाषे&lt;br&gt;&#xA;५३५. तत्रेन्द्रजिन्नैरृतयूथमुख्यः ॥&lt;br&gt;&#xA;५३६. किं नाम ते तात कनिष्ठवाक्यम्&lt;br&gt;&#xA;५३७. अनर्थकं वै बहुभीतवच्च ।&lt;br&gt;&#xA;५३८. अस्मिन् कुले योऽपि भवेन्नजातः&lt;br&gt;&#xA;५३९. सोऽपीदृशं नैव वदेन्न कुर्यात् ॥&lt;br&gt;&#xA;५४०. सत्त्वेन वीर्येण पराक्रमेण&lt;br&gt;&#xA;५४१. धैर्येण शौर्येण च तेजसा च ।&lt;br&gt;&#xA;५४२. एकः कुलेऽस्मिन् पुरुषो विमुक्तो&lt;br&gt;&#xA;५४३. विभीषणस्तात कनिष्ठ एषः ॥&lt;br&gt;&#xA;५४४. किं नाम तौ मानुषराजपुत्रौ&lt;br&gt;&#xA;५४५. अस्माकमेकेन हि राक्षसेन ।&lt;br&gt;&#xA;५४६. सुप्राकृतेनापि निहन्तुमेतौ&lt;br&gt;&#xA;५४७. शक्यौ कुतौ भीषयसे स्म भीरो ॥&lt;br&gt;&#xA;५४८. त्रिलोकनाथो ननु देवराजः&lt;br&gt;&#xA;५४९. शक्रो मया भूमितले निविष्टः ।&lt;br&gt;&#xA;५५०. भयार्पिताश्चापि दिशः प्रपन्नाः&lt;br&gt;&#xA;५५१. सर्वे तदा देवगणाः समग्राः ॥&lt;br&gt;&#xA;५५२. सोऽहं सुराणामपि दर्पहन्ता&lt;br&gt;&#xA;५५३. दैत्योत्तमानामपि शोककर्ता ।&lt;br&gt;&#xA;५५४. कथं नरेन्द्रात्मजयोः न शक्तो&lt;br&gt;&#xA;५५५. मनुष्ययोः प्राकृतयोः सुवीर्यः ॥&lt;br&gt;&#xA;५५६. अथेन्द्रकल्पस्य दुरासदस्य&lt;br&gt;&#xA;५५७. महौजसस्तद् वचनं निशम्य ।&lt;br&gt;&#xA;५५८. ततो महार्थं वचनं बभाषे&lt;br&gt;&#xA;५५९. विभीषणः शस्त्रभृतां वरिष्ठः ॥&lt;br&gt;&#xA;५६०. न तात मन्त्रे तव निश्चयोऽस्ति&lt;br&gt;&#xA;५६१. बालस्त्वमद्याप्यविपक्वबुद्धिः ।&lt;br&gt;&#xA;५६२. तस्मात् त्वयाप्यात्मविनाशनाय&lt;br&gt;&#xA;५६३. वचोऽर्थहीनं बहु विप्रलप्तम्॥&lt;br&gt;&#xA;५६४. पुत्रप्रवादेन तु रावणस्य&lt;br&gt;&#xA;५६५. त्वमिन्द्रजिन्मित्रमुखोऽसि शत्रुः ।&lt;br&gt;&#xA;५६६. यस्येदृशं राघवतो विनाशम्&lt;br&gt;&#xA;५६७. निशम्य मोहादनुमन्यसे त्वम्॥&lt;br&gt;&#xA;५६८. त्वमेव वध्यश्च सुदुर्मतिश्च&lt;br&gt;&#xA;५६९. स चापि वध्यो य इहानयत् त्वाम्।&lt;br&gt;&#xA;५७०. बालं दृढं साहसिकं च योऽद्य&lt;br&gt;&#xA;५७१. प्रावेशयत् मन्त्रकृतां समीपम्॥&lt;br&gt;&#xA;५७२. को ब्रह्मदण्डप्रतिमप्रकाशान्&lt;br&gt;&#xA;५७३. अर्चिष्मतः कालनिकाशरूपान् ।&lt;br&gt;&#xA;५७४. सहेत बाणान् यमदण्डकल्पान्&lt;br&gt;&#xA;५७५. समक्षमुक्तान् युधि राघवेण ॥&lt;br&gt;&#xA;५७६. धनानि रत्नानि सुभूषणानि&lt;br&gt;&#xA;५७७. वासांसि दिव्यानि मणीन्श्च चित्रान् ।&lt;br&gt;&#xA;५७८. सीतां च रामाय निवेद्य देवीम्&lt;br&gt;&#xA;५७९. वसेम राजन् इह वीतशोकाः ॥&lt;br&gt;&#xA;५८०. सुनिविष्टं हितं वाक्यमुक्तवन्तं विभीषणम्।&lt;br&gt;&#xA;५८१. अब्रवीत् परुषं वाक्यं रावणः कालचोदितः ॥&lt;br&gt;&#xA;५८२. वसेत् सह सपत्नेन क्रुद्धेनाशीविषेन च ।&lt;br&gt;&#xA;५८३. न तु मित्रप्रवादेन संवसेत् शत्रुसेविना ॥&lt;br&gt;&#xA;५८४. जानामि शीलं ज्ञातीनां सर्वलोकेषु राक्षस ।&lt;br&gt;&#xA;५८५. हृष्यन्ति व्यसनेष्वेते ज्ञातिनां ज्ञातयः सदा ॥&lt;br&gt;&#xA;५८६. नित्यमन्योन्यसंहृष्टा व्यसनेष्वाततायिनः ।&lt;br&gt;&#xA;५८७. प्रच्छन्नहृदया घोरा ज्ञातयस्तु भयावहाः ॥&lt;br&gt;&#xA;५८८. श्रूयन्ते हस्तिभिर्गीताः श्लोकाः पद्मवने क्वचित् ।&lt;br&gt;&#xA;५८९. पाशहस्तान् नरान् दृष्ट्वा शृणुष्व गदतो मम ॥&lt;br&gt;&#xA;५९०. नाग्निर्नान्यानि शस्त्राणि न नः पाशाः भयावहाः ।&lt;br&gt;&#xA;५९१. घोराः स्वार्थप्रयुक्तास्तु ज्ञातयो नो भयावहाः ॥&lt;br&gt;&#xA;५९२. उपायमेते वक्ष्यन्ति ग्रहणे नात्र संशयः ।&lt;br&gt;&#xA;५९३. कृत्स्नात् भयात् ज्ञातिभयं कुकष्टं विहितं च नः ॥&lt;br&gt;&#xA;५९४. ततो नेष्टमिदं सौम्य यदहं लोकसत्कृतः ।&lt;br&gt;&#xA;५९५. ऐश्वर्यमभिजातश्च रिपूणां मूर्ध्न्यवस्थितः ॥&lt;br&gt;&#xA;५९६. यथा पुष्करपत्रेषु पतितास्तोयबिन्दवः ।&lt;br&gt;&#xA;५९७. न श्लेषमभिगच्छन्ति तथानार्येषु सौहृदम्॥&lt;br&gt;&#xA;५९८. यथा शरदि मेघानां सिञ्चतामपि गर्जताम्।&lt;br&gt;&#xA;५९९. न भवत्यम्बुसङ्क्लेदः तथानार्येषु सौहृदम्॥&lt;br&gt;&#xA;६००. यथा मधुकरस्तर्षात् काशपुष्पं पिबन्नपि ।&lt;br&gt;&#xA;६०१. रसमत्र न विन्देत तथानार्येषु सौहृदम्॥&lt;br&gt;&#xA;६०२. यथा पूर्वं गजः स्नात्वा गृह्य हस्तेन वै रजः ।&lt;br&gt;&#xA;६०३. दूषयत्यात्मनो देहं तथानार्येषु सौहृदम्॥&lt;br&gt;&#xA;६०४. योऽन्यस्त्वेवं विधं ब्रूयात् वाक्यमेतन्निशाचर ।&lt;br&gt;&#xA;६०५. अस्मिन् मुहूर्ते न भवेत् त्वां तु धिक् कुलपांसनम्॥&lt;br&gt;&#xA;६०६. इत्युक्तः परुषं वाक्यं न्यायवादी विभीषणः ।&lt;br&gt;&#xA;६०७. उत्पपात गदापाणिश्चतुर्भिः सह राक्षसैः ॥&lt;br&gt;&#xA;६०८. अब्रवीच्च तदा वाक्यं जातक्रोधो विभीषणः ।&lt;br&gt;&#xA;६०९. अन्तरिक्षगतः श्रीमान् भ्राता वै राक्षसाधिपम्॥&lt;br&gt;&#xA;६१०. स त्वं भ्रान्तोऽसि मे राजन् ब्रूहि मां यद्यदिच्छसि ।&lt;br&gt;&#xA;६११. ज्येष्ठो मान्यो पितृसमः न च धर्मपथे स्थितः ॥&lt;br&gt;&#xA;६१२. इदं हि परुषं वाक्यं न क्षमाम्यग्रजस्य ते ।&lt;br&gt;&#xA;६१३. सुनीतं हितकामेन वाक्यमुक्तं दशानन ॥&lt;br&gt;&#xA;६१४. न गृह्णन्त्यकृतात्मानः कालस्य वशमागताः ।&lt;br&gt;&#xA;६१५. बद्धं कालस्य पाशेन सर्वभूतापहारिणः ॥&lt;br&gt;&#xA;६१६. न नश्यन्तमुपेक्षे त्वां प्रदीप्तं शरणं यथा ॥&lt;br&gt;&#xA;६१७. दीप्तपावकसङ्काशैः शितैः काञ्चनभूषणैः ।&lt;br&gt;&#xA;६१८. न त्वामिच्छाम्यहं द्रष्टुं रामेण निहतं शरैः ॥&lt;br&gt;&#xA;६१९. शूराश्च बलवन्तश्च कृतास्त्राश्च नरा रणे ।&lt;br&gt;&#xA;६२०. कालाभिपन्नाः सीदन्ति यथा वालुकसेतवः ॥&lt;br&gt;&#xA;६२१. तन्मर्षयतु यच्चोक्तं गुरुत्वात् हितमिच्छता ।&lt;br&gt;&#xA;६२२. आत्मानं सर्वथा रक्ष पुरीं चेमां सराक्षसाम्॥&lt;br&gt;&#xA;६२३. स्वस्ति तेऽस्तु गमिष्यामि सुखी भव मया विना ॥&lt;br&gt;&#xA;६२४. निवार्यमाणस्य मया हितैषिणा&lt;br&gt;&#xA;६२५. न रोचते ते वचनं निशाचर ।&lt;br&gt;&#xA;६२६. परान्तकाले हि गतायुषो नरा&lt;br&gt;&#xA;६२७. हितं न गृह्णन्ति सुहृद्भिरीरितम्॥&lt;br&gt;&#xA;६२८. इत्युक्त्वा परुषं वाक्यं रावणं रावणानुजः ।&lt;br&gt;&#xA;६२९. आजगाम मुहूर्तेन यत्र रामः सलक्ष्मणः ॥&lt;/p&gt;</description>
    </item>
    <item>
      <title>०२ ०२ सेतुनिर्माणम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/02_setunirmANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/02_setunirmANam/</guid>
      <description>&lt;p&gt;१. तं मेरु शिखराकारं दीप्तामिव शतह्रदाम्।&lt;br&gt;&#xA;२. गगनस्थं महीस्थास्ते ददृशुर्वानराधिपाः ॥&lt;br&gt;&#xA;३. स उवाच महाप्राज्ञः स्वरेण महता महान् ।&lt;br&gt;&#xA;४. सुग्रीवं तान्श्च सम्प्रेक्ष्य खस्थ एवात्मपञ्चमः ॥&lt;br&gt;&#xA;५. रावणो नाम दुर्वृत्तो राक्षसो राक्षसेश्वरः ।&lt;br&gt;&#xA;६. तस्याहमनुजो भ्राता विभीषण इति श्रुतः ॥&lt;br&gt;&#xA;७. तमहं हेतुभिर्वाक्यैर्विविधैश्च न्यदर्शयम्।&lt;br&gt;&#xA;८. साधु निर्यात्यतां सीता रामायेति पुनः पुनः ॥&lt;br&gt;&#xA;९. स च न प्रतिजग्राह रावणः कालचोदितः ।&lt;br&gt;&#xA;१०. उच्यमानं हितं वाक्यं विपरीत इवौषधम्॥&lt;br&gt;&#xA;११. सोऽहं परुषितस्तेन दासवच्चावमानितः ।&lt;br&gt;&#xA;१२. त्यक्त्वा पुत्रान्श्च दारान्श्च राघवं शरणं गतः ॥&lt;br&gt;&#xA;१३. निवेदयत मां क्षिप्रं राघवाय महात्मने ।&lt;br&gt;&#xA;१४. सर्वलोकशरण्याय विभीषणमुपस्थितम्॥&lt;br&gt;&#xA;१५. एतत्तु वचनं श्रुत्वा सुग्रीवो लघुविक्रमः ।&lt;br&gt;&#xA;१६. लक्ष्मणस्याग्रतो रामं संरब्धमिदमब्रवीत् ॥&lt;br&gt;&#xA;१७. रावणस्यानुजो भ्राता विभीषण इति श्रुतः ।&lt;br&gt;&#xA;१८. चतुर्भिः सह रक्षोभिः भवन्तं शरणं गतः ॥&lt;br&gt;&#xA;१९. प्रविष्टः शत्रुसैन्यं हि प्राप्तः शत्रुरतर्कितः ।&lt;br&gt;&#xA;२०. निहन्यादन्तरं लब्ध्वा उलूको वायसानिव ॥&lt;br&gt;&#xA;२१. प्रणिधी राक्षसेन्द्रस्य भ्रातामित्रस्य ते प्रभो ।&lt;br&gt;&#xA;२२. आगतश्च रिपोः पक्षात् कथमस्मिन् हि विश्वसेत् ॥&lt;br&gt;&#xA;२३. तस्याहं निग्रहं मन्ये क्षमं क्षमवतां वर ॥&lt;br&gt;&#xA;२४. सुग्रीवस्य तु तद् वाक्यं श्रुत्वा रामो महायशाः ।&lt;br&gt;&#xA;२५. समीपस्थानुवाचेदं हनुमत्प्रमुखान् हरीन् ॥&lt;br&gt;&#xA;२६. यदुक्तं कपिराजेन रावणावरजं प्रति ।&lt;br&gt;&#xA;२७. वाक्यं हेतुमदन्वर्थं भवद्भिरपि च श्रुतम्॥&lt;br&gt;&#xA;२८. सुहृदामर्थकृच्छ्रेषु युक्तं बुद्धिमता सदा ।&lt;br&gt;&#xA;२९. समर्थेनोपसन्देष्टुं शाश्वतीं भूतिमिच्छता ॥&lt;br&gt;&#xA;३०. इत्येवं परिपृष्टास्ते स्वं स्वं मतमतन्द्रिताः ।&lt;br&gt;&#xA;३१. सोपचारं तदा राममूचुः प्रियचिकीर्षवः ॥&lt;br&gt;&#xA;३२. अज्ञातं नास्ति ते किञ्चित् त्रिषु लोकेषु राघव ।&lt;br&gt;&#xA;३३. आत्मानं पूजयन् राम पृच्छस्यस्मान् सुहृत्तया ॥&lt;br&gt;&#xA;३४. त्वं हि सत्यव्रतः शूरो धार्मिको दृढविक्रमः ।&lt;br&gt;&#xA;३५. परीक्ष्यकारी स्मृतिमान् निसृष्टात्मा सुहृत्सु च ॥&lt;br&gt;&#xA;३६. तस्मादेकैकशस्तावत् ब्रुवन्तु सचिवास्तव ।&lt;br&gt;&#xA;३७. हेतुतो मतिसम्पन्नाः समर्थाश्च पुनः पुनः ॥&lt;br&gt;&#xA;३८. इत्युक्ते राघवायाथ मतिमानङ्गदोऽग्रतः ।&lt;br&gt;&#xA;३९. विभीषणपरीक्षार्थमुवाच वचनं हरिः ॥&lt;br&gt;&#xA;४०. शत्रोः सकाशात् सम्प्राप्तः सर्वथा तर्क्य एव हि ।&lt;br&gt;&#xA;४१. विश्वासनीयः सहसा न कर्तव्यो विभीषणः ॥&lt;br&gt;&#xA;४२. छादयित्वात्मभावं हि चरन्ति शठबुद्धयः ।&lt;br&gt;&#xA;४३. प्रहरन्ति च रन्ध्रेषु सोऽनर्थः सुमहान् भवेत् ॥&lt;br&gt;&#xA;४४. अर्थानर्थौ विनिश्चित्य व्यवसायं भजेत ह ।&lt;br&gt;&#xA;४५. गुणतः सङ्ग्रहं कुर्यात् दोषतस्तु विसर्जयेत् ॥&lt;br&gt;&#xA;४६. यदि दोषो महान्स्तस्मिन् त्यज्यतामविशङ्कितम्।&lt;br&gt;&#xA;४७. गुणान् वापि बहून् ज्ञात्वा सङ्ग्रहः क्रियतां नृप ॥&lt;br&gt;&#xA;४८. शरभस्त्वथ निश्चित्य सार्थं वचनमब्रवीत् ।&lt;br&gt;&#xA;४९. क्षिप्रमस्मिन् नरव्याघ्र चारः प्रतिविधीयताम्॥&lt;br&gt;&#xA;५०. प्रणिधाय हि चारेण यथावत् सूक्ष्मबुद्धिना ।&lt;br&gt;&#xA;५१. परीक्ष्य च ततः कार्यो यथान्यायं परिग्रहः ॥&lt;br&gt;&#xA;५२. जाम्बवान्स्त्वथ सम्प्रेक्ष्य नयापनयकोविदः ।&lt;br&gt;&#xA;५३. वाक्यं वचनसम्पन्नो बभाषे हेतुमत्तरम्॥&lt;br&gt;&#xA;५४. अनुजो नाम तस्यैष रावणस्य विभीषणः ।&lt;br&gt;&#xA;५५. पृच्छ्यतां मधुरेणायं शनैर्नरपतीश्वर ॥&lt;br&gt;&#xA;५६. भावमस्य तु विज्ञाय तत्त्वतस्तं करिष्यसि ।&lt;br&gt;&#xA;५७. यदि दुष्टो न दुष्टो वा बुद्धिपूर्वं नरर्षभ ॥&lt;br&gt;&#xA;५८. अथ संस्कारसम्पन्नो हनूमान् सचिवोत्तमः ।&lt;br&gt;&#xA;५९. उवाच वचनं श्लक्ष्णमर्थवन् मधुरं लघु ॥&lt;br&gt;&#xA;६०. न भवन्तं मतिश्रेष्ठं समर्थं वदतां वरम्।&lt;br&gt;&#xA;६१. अतिशाययितुं शक्तो बृहस्पतिरपि ब्रुवन् ॥&lt;br&gt;&#xA;६२. न वादान्नापि सङ्घर्षान्नाधिक्यान्न च कामतः ।&lt;br&gt;&#xA;६३. वक्ष्यामि वचनं राजन् यथार्थं राम गौरवात् ॥&lt;br&gt;&#xA;६४. अर्थानर्थनिमित्तं हि यदुक्तं सचिवैस्तव ।&lt;br&gt;&#xA;६५. तत्र दोषं प्रपश्यामि क्रिया न ह्युपपद्यते ॥&lt;br&gt;&#xA;६६. चारप्रणिहितं युक्तं यदुक्तं सचिवैस्तव ।&lt;br&gt;&#xA;६७. अर्थस्यासम्भवात्तत्र कारणं नोपपद्यते ॥&lt;br&gt;&#xA;६८. अदेशकाले सम्प्राप्त इत्ययं यद्विभीषणः ।&lt;br&gt;&#xA;६९. विवक्षा तत्र मेऽस्तीयं तां निबोध यथामति ॥&lt;br&gt;&#xA;७०. स एष देशः कालश्च भवतीति यथा तथा ।&lt;br&gt;&#xA;७१. पुरुषात् पुरुषं प्राप्य तथा दोषगुणावपि ॥&lt;br&gt;&#xA;७२. दौरात्म्यं रावणे दृष्ट्वा विक्रमं च तथा त्वयि ।&lt;br&gt;&#xA;७३. युक्तमागमनं तस्य सदृशं तस्य बुद्धितः ॥&lt;br&gt;&#xA;७४. अज्ञातरूपैः पुरुषैः स राजन् पृछ्यतामिति ।&lt;br&gt;&#xA;७५. यदुक्तमत्र मे प्रेक्षा काचिदस्ति समीक्षिता ॥&lt;br&gt;&#xA;७६. पृच्छ्यमानो विशङ्केत सहसा बुद्धिमान् वचः ।&lt;br&gt;&#xA;७७. तत्र मित्रं प्रदुष्येत मिथ्यापृष्टं सुखागतम्॥&lt;br&gt;&#xA;७८. अशक्यं सहसा राजन् भावो बोद्धुं परस्य वै ।&lt;br&gt;&#xA;७९. अन्तरेण स्वरैर्भिन्नैर्नैपुण्यं पश्यतां भृशम्॥&lt;br&gt;&#xA;८०. न त्वस्य ब्रुवतो जातु लक्ष्यते दुष्टभावता ।&lt;br&gt;&#xA;८१. प्रसन्नं वदनं चापि तस्मान्मे नास्ति संशयः ॥&lt;br&gt;&#xA;८२. आकारश्छाद्यमानोऽपि न शक्यो विनिगूहितुम्।&lt;br&gt;&#xA;८३. बलाद् हि विवृणोत्येव भावमन्तर्गतं नृणाम्॥&lt;br&gt;&#xA;८४. उद्योगं तव सम्प्रेक्ष्य मिथ्यावृत्तं च रावणम्।&lt;br&gt;&#xA;८५. वालिनं च हतं श्रुत्वा सुग्रीवं चाभिषेचितम्।&lt;br&gt;&#xA;८६. राज्यं प्रार्थयमानस्तु बुद्धिपूर्वमिहागतः ॥&lt;br&gt;&#xA;८७. एतावत् तु पुरस्कृत्य युज्यते तस्य सङ्ग्रहः ॥&lt;br&gt;&#xA;८८. यथाशक्ति मयोक्तं तु राक्षसस्यार्जवं प्रति ।&lt;br&gt;&#xA;८९. प्रमाणं त्वं हि शेषस्य श्रुत्वा बुद्धिमतां वर ॥&lt;br&gt;&#xA;९०. अथ रामः प्रसन्नात्मा श्रुत्वा वायुसुतस्य ह ।&lt;br&gt;&#xA;९१. प्रत्यभाषत दुर्धर्षः श्रुतवानात्मनि स्थितम्॥&lt;br&gt;&#xA;९२. ममापि च विवक्षास्ति काचित् प्रति विभीषणम्।&lt;br&gt;&#xA;९३. श्रोतुमिच्छामि तत्सर्वं भवद्भिः श्रेयसि स्थितैः ॥&lt;br&gt;&#xA;९४. मित्रभावेन सम्प्राप्तं न त्यजेयं कथञ्चन ।&lt;br&gt;&#xA;९५. दोषो यद्यपि तस्य स्यात् सतामेतदगर्हितम्॥&lt;br&gt;&#xA;९६. सुग्रीवस्त्वथ तद्वाक्यमाभाष्य च विमृश्य च ।&lt;br&gt;&#xA;९७. ततः शुभतरं वाक्यमुवाच हरिपुङ्गवः ॥&lt;br&gt;&#xA;९८. स दुष्टो वाप्यदुष्टो वा किमेष रजनीचरः ।&lt;br&gt;&#xA;९९. ईदृशं व्यसनं प्राप्तं भ्रातरं यः परित्यजेत् ॥&lt;br&gt;&#xA;१००. को नाम स भवेत् तस्य यमेष न परित्यजेत् ॥&lt;br&gt;&#xA;१०१. वानराधिपतेर्वाक्यं श्रुत्वा सर्वानुदीक्ष्य तु ।&lt;br&gt;&#xA;१०२. ईषदुत्स्मयमानस्तु लक्ष्मणं पुण्यलक्षणम्।&lt;br&gt;&#xA;१०३. इति होवाच काकुत्स्थो वाक्यं सत्यपराक्रमः ॥&lt;br&gt;&#xA;१०४. अनधीत्य च शास्त्राणि वृद्धाननुपसेव्य च ।&lt;br&gt;&#xA;१०५. न शक्यमीदृशं वक्तुं यदुवाच हरीश्वरः ॥&lt;br&gt;&#xA;१०६. अस्ति सूक्ष्मतरं किञ्चित् यथात्र प्रतिभाति मे ।&lt;br&gt;&#xA;१०७. प्रत्यक्षं लौकिकं वापि विद्यते सर्वराजसु ॥&lt;br&gt;&#xA;१०८. अमित्रास्तत्कुलीनाश्च प्रातिदेश्याश्च कीर्तिताः ।&lt;br&gt;&#xA;१०९. व्यसनेषु प्रहर्तारः तस्मादयमिहागतः ॥&lt;br&gt;&#xA;११०. अपापाः तत्कुलीनाश्च मानयन्ति स्वकान् हितान् ।&lt;br&gt;&#xA;१११. एष प्रायो नरेन्द्राणां शङ्कनीयस्तु शोभनः ॥&lt;br&gt;&#xA;११२. यस्तु दोषस्त्वया प्रोक्तो ह्यादानेऽरिबलस्य च ।&lt;br&gt;&#xA;११३. तत्र ते कीर्तयिष्यामि यथाशास्त्रमिदं श्रुणु ॥&lt;br&gt;&#xA;११४. न वयं तत्कुलीनाश्च राज्यकाङ्क्षी च राक्षसः ।&lt;br&gt;&#xA;११५. पण्डिता हि भविष्यन्ति तस्मात् ग्राह्यो विभीषणः ॥&lt;br&gt;&#xA;११६. अव्यग्राश्च प्रहृष्टाश्च न भविष्यन्ति सङ्गताः ।&lt;br&gt;&#xA;११७. प्रवादश्च महानेष ततोऽस्य भयमागतम्।&lt;br&gt;&#xA;११८. इति भेदं गमिष्यन्ति तस्माद् ग्राह्यो विभीषणः ॥&lt;br&gt;&#xA;११९. न सर्वे भ्रातरस्तात भवन्ति भरतोपमाः ।&lt;br&gt;&#xA;१२०. मद्विधा वा पितुः पुत्राः सुहृदो वा भवद्विधाः ॥&lt;br&gt;&#xA;१२१. एवमुक्तस्तु रामेण सुग्रीवः सहलक्ष्मणः ।&lt;br&gt;&#xA;१२२. उत्थायेदं महाप्राज्ञः प्रणतो वाक्यमब्रवीत् ॥&lt;br&gt;&#xA;१२३. राक्षसो जिह्मया बुद्ध्या सन्दिष्टोऽयमिहागतः ।&lt;br&gt;&#xA;१२४. प्रहर्तुं त्वयि विश्वस्ते प्रच्छन्नो मयि वानघ ।&lt;br&gt;&#xA;१२५. लक्ष्मणे वा महाबाहो स वध्यः सचिवैः सह ॥&lt;br&gt;&#xA;१२६. स सुग्रीवस्य तद्वाक्यं रामः श्रुत्वा विमृश्य च ।&lt;br&gt;&#xA;१२७. ततः शुभतरं वाक्यमुवाच हरिपुङ्गवम्॥&lt;br&gt;&#xA;१२८. स दुष्टो वाप्यदुष्टो वा किमेष रजनीचरः ।&lt;br&gt;&#xA;१२९. सूक्ष्ममप्यहितं कर्तुं ममाशक्तः कथञ्चन ॥&lt;br&gt;&#xA;१३०. पिशाचान् दानवान् यक्षान् पृथिव्यां चैव राक्षसान् ।&lt;br&gt;&#xA;१३१. अङ्गुल्यग्रेण तान् हन्यामिच्छन् हरिगणेश्वर ॥&lt;br&gt;&#xA;१३२. श्रूयते हि कपोतेन शत्रुः शरणमागतः ।&lt;br&gt;&#xA;१३३. अर्चितश्च यथान्याय्यं स्वैश्च मांसैर्निमन्त्रितः ॥&lt;br&gt;&#xA;१३४. स हि तं प्रतिजग्राह भार्याहर्तारमागतम्।&lt;br&gt;&#xA;१३५. कपोतो वानरश्रेष्ठ किं पुनर् मद्विधो जनः ॥&lt;br&gt;&#xA;१३६. ऋषेः कण्वस्य पुत्रेण कण्डुना परमर्षिणा ।&lt;br&gt;&#xA;१३७. श्रुणु गाथा पुरा गीता धर्मिष्ठा सत्यवादिना ॥&lt;br&gt;&#xA;१३८. बद्धाञ्जलिपुटं दीनं याचन्तं शरणागतम्।&lt;br&gt;&#xA;१३९. न हन्यादानृशंस्यार्थमपि शत्रुं परन्तप ॥&lt;br&gt;&#xA;१४०. आर्तो वा यदि वा दृप्तः परेषां शरणं गतः ।&lt;br&gt;&#xA;१४१. अरिः प्राणान् परित्यज्य रक्षितव्यः कृतात्मना ॥&lt;br&gt;&#xA;१४२. स चेत् भयाद् वा मोहाद् वा कामाद् वापि न रक्षति ।&lt;br&gt;&#xA;१४३. स्वया शक्त्या यथान्यायं तत् पापं लोकगर्हितम्॥&lt;br&gt;&#xA;१४४. विनष्टः पश्यतस्तस्य रक्षिणः शरणं गतः ।&lt;br&gt;&#xA;१४५. आदाय सुकृतं तस्य सर्वं गच्छेदरक्षितः ॥&lt;br&gt;&#xA;१४६. एवं दोषो महानत्र प्रपन्नानामरक्षणे ।&lt;br&gt;&#xA;१४७. अस्वर्ग्यं चायशस्यं च बलवीर्यविनाशनम्॥&lt;br&gt;&#xA;१४८. करिष्यामि यथार्थं तु कण्डोर्वचनमुत्तमम्।&lt;br&gt;&#xA;१४९. धर्मिष्टं च यशस्यं च स्वर्ग्यं स्यात् तु फलोदये ॥&lt;br&gt;&#xA;१५०. सकृदेव प्रपन्नाय तवास्मीति च याचते ।&lt;br&gt;&#xA;१५१. अभयं सर्वभूतेभ्यो ददाम्येतद् व्रतं मम ॥&lt;br&gt;&#xA;१५२. आनयैनं हरिश्रेष्ठ दत्तमस्याभयं मया ।&lt;br&gt;&#xA;१५३. विभीषणो वा सुग्रीव यदि वा रावणः स्वयम्॥&lt;br&gt;&#xA;१५४. रामस्य तु वचः श्रुत्वा सुग्रीवः प्लवगेश्वरः ।&lt;br&gt;&#xA;१५५. प्रत्यभाषत काकुत्स्थं सौहार्देनाभिपूरितः ॥&lt;br&gt;&#xA;१५६. किमत्र चित्रं धर्मज्ञ लोकनाथ शिखामणे ।&lt;br&gt;&#xA;१५७. यत् त्वमार्यं प्रभाषेथाः सत्त्ववान् सत्पथे स्थितः ॥&lt;br&gt;&#xA;१५८. मम चाप्यन्तरात्मायं शुद्धं वेत्ति विभीषणम्।&lt;br&gt;&#xA;१५९. अनुमानाच्च भावाच्च सर्वतः सुपरीक्षितः ॥&lt;br&gt;&#xA;१६०. तस्मात् क्षिप्रं सहास्माभिस्तुल्यो भवति राघव ।&lt;br&gt;&#xA;१६१. विभीषणो महाप्राज्ञः सखित्वं चाभ्युपैतु नः ॥&lt;br&gt;&#xA;१६२. राघवेणाभये दत्ते सन्नतो रावणानुजः ।&lt;br&gt;&#xA;१६३. खात् पपातावनिं हृष्टो भक्तैरनुचरैः सह ॥&lt;br&gt;&#xA;१६४. स तु रामस्य धर्मात्मा निपपात विभीषणः ।&lt;br&gt;&#xA;१६५. पादयोः शरणान्वेषी चतुर्भिः सह राक्षसैः ॥&lt;br&gt;&#xA;१६६. अब्रवीच्च तदा वाक्यं रामं प्रति विभीषणः ।&lt;br&gt;&#xA;१६७. धर्मयुक्तं च युक्तं च सांप्रतं सम्प्रहर्षणम्॥&lt;br&gt;&#xA;१६८. अनुजो रावणस्याहं तेन चास्म्यवमानितः ।&lt;br&gt;&#xA;१६९. भवन्तं सर्वभूतानां शरण्यं शरणं गतः ॥&lt;br&gt;&#xA;१७०. परित्यक्ता मया लङ्का मित्राणि च धनानि च ।&lt;br&gt;&#xA;१७१. भवद्गतं हि मे राज्यं जीवितं च सुखानि च ॥&lt;br&gt;&#xA;१७२. तस्य तद्वचनं श्रुत्वा रामो वचनमब्रवीत् ।&lt;br&gt;&#xA;१७३. वचसा सान्त्वयित्वैनं लोचनाभ्यां पिबन्निव ।&lt;br&gt;&#xA;१७४. आख्याहि मम तत्त्वेन राक्षसानां बलाबलम्॥&lt;br&gt;&#xA;१७५. एवमुक्तस्तदा रक्षो रामेणाक्लिष्टकर्मणा ।&lt;br&gt;&#xA;१७६. रावणस्य बलं सर्वं व्याख्यातुमुपचक्रमे ॥&lt;br&gt;&#xA;१७७. अवध्यः सर्वभूतानां गन्धर्वोरगपक्षिणाम्।&lt;br&gt;&#xA;१७८. राजपुत्र दशग्रीवो वरदानात् स्वयम्भुवः ।&lt;br&gt;&#xA;१७९. रावणानन्तरो भ्राता मम ज्येष्ठश्च वीर्यवान् ।&lt;br&gt;&#xA;१८०. कुम्भकर्णो महातेजाः शक्रप्रतिबलो युधि ॥&lt;br&gt;&#xA;१८१. राम सेनापतिस्तस्य प्रहस्तो यदि ते श्रुतः ।&lt;br&gt;&#xA;१८२. कैलासे येन समरे मणिभद्रः पराजितः ॥&lt;br&gt;&#xA;१८३. बद्धगोधाङ्गुलित्राणस्त्ववध्यकवचो युधि ।&lt;br&gt;&#xA;१८४. धनुरादाय यस्तिष्ठन्नदृश्यो भवतीन्द्रजित् ॥&lt;br&gt;&#xA;१८५. सङ्ग्रामे सुमहद्व्यूहे तर्पयित्वा हुताशनम्।&lt;br&gt;&#xA;१८६. अन्तर्धानगतः श्रीमानिन्द्रजित् हन्ति राघव ॥&lt;br&gt;&#xA;१८७. महोदरमहपार्श्वौ राक्षसश्चाप्यकंपनः ।&lt;br&gt;&#xA;१८८. अनीकपास्तु तस्यैते लोकपालसमा युधि ॥&lt;br&gt;&#xA;१८९. दशकोटिसहस्राणि लङ्कापुरनिवासिनाम्।&lt;br&gt;&#xA;१९०. स तैस्तु सहितो राजा लोकपालानयोधयत् ॥&lt;br&gt;&#xA;१९१. विभीषणवचः श्रुत्वा रामो दृढपराक्रमः ।&lt;br&gt;&#xA;१९२. अन्वीक्ष्य मनसा सर्वमिदं वचनमब्रवीत् ॥&lt;br&gt;&#xA;१९३. यानि कर्मापदानानि रावणस्य विभीषण ।&lt;br&gt;&#xA;१९४. आख्यातानि च तत्त्वेन ह्यवगच्छामि तान्यहम्॥&lt;br&gt;&#xA;१९५. अहं हत्वा दशग्रीवं सप्रहस्तं सबान्धवम्।&lt;br&gt;&#xA;१९६. राजानं त्वां करिष्यामि सत्यमेतत् ब्रवीमि ते ॥&lt;br&gt;&#xA;१९७. अहत्वा रावणं सङ्ख्ये सपुत्रबलबान्धवम्।&lt;br&gt;&#xA;१९८. अयोध्यां न प्रवेक्ष्यामि त्रिभिस्तैर्भ्रातृभिः शपे ॥&lt;br&gt;&#xA;१९९. श्रुत्वा तु वचनं तस्य रामस्याक्लिष्टकर्मणः ।&lt;br&gt;&#xA;२००. शिरसा वन्द्य धर्मात्मा वक्तुमेवं प्रचक्रमे ॥&lt;br&gt;&#xA;२०१. राक्षसानां वधे साह्यं लङ्कायाश्च प्रधर्षणे ।&lt;br&gt;&#xA;२०२. करिष्यामि यथाप्राणं प्रवेक्ष्यामि च वाहिनीम्॥&lt;br&gt;&#xA;२०३. इति ब्रुवाणं रामस्तु परिष्वज्य विभीषणम्।&lt;br&gt;&#xA;२०४. अब्रवील्लक्ष्मणं प्रीतः समुद्राज्जलमानय ॥&lt;br&gt;&#xA;२०५. तेन चेमं महाप्राज्ञमभिषिञ्च विभीषणम्।&lt;br&gt;&#xA;२०६. राजानं रक्षसां क्षिप्रं प्रसन्ने मयि मानद ॥&lt;br&gt;&#xA;२०७. एवमुक्तस्तु सौमित्रिरभ्यषिञ्चत् विभीषणम्।&lt;br&gt;&#xA;२०८. मध्ये वानरमुख्यानां राजानं राजशासनात् ॥&lt;br&gt;&#xA;२०९. अब्रवीच्च हनूमान्श्च सुग्रीवश्च विभीषणम्।&lt;br&gt;&#xA;२१०. कथं सागरमक्षोभ्यं तराम वरुणालयम्।&lt;br&gt;&#xA;२११. सैन्यैः परिवृताः सर्वे वानराणां महौजसाम्॥&lt;br&gt;&#xA;२१२. एवमुक्तस्तु धर्मात्मा प्रत्युवाच विभीषणः ।&lt;br&gt;&#xA;२१३. समुद्रं राघवो राजा शरणं गन्तुमर्हति ॥&lt;br&gt;&#xA;२१४. खानितः सगरेणायमप्रमेयो महोदधिः ।&lt;br&gt;&#xA;२१५. कर्तुमर्हति रामस्य ज्ञातेः कार्यं महोदधिः ॥&lt;br&gt;&#xA;२१६. एवं विभीषणेनोक्तो राक्षसेन विपश्चिता ।&lt;br&gt;&#xA;२१७. आजगामाथ सुग्रीवो यत्र रामः सलक्ष्मणः ॥&lt;br&gt;&#xA;२१८. ततश्चाख्यातुमारेभे विभीषणवचः शुभम्।&lt;br&gt;&#xA;२१९. सुग्रीवो विपुलग्रीवः सागरस्योपवेशनम्॥&lt;br&gt;&#xA;२२०. प्रकृत्या धर्मशीलस्य राघवस्याप्यरोचत ॥&lt;br&gt;&#xA;२२१. सलक्ष्मणं महातेजाः सुग्रीवं च हरीश्वरम्।&lt;br&gt;&#xA;२२२. सत्क्रियार्थं क्रियादक्षं स्मितपूर्वमभाषत ॥&lt;br&gt;&#xA;२२३. विभीषणस्य मन्त्रोऽयं मम लक्ष्मण रोचते ।&lt;br&gt;&#xA;२२४. सुग्रीवः पण्डितो नित्यं भवान् मन्त्रविचक्षणः ।&lt;br&gt;&#xA;२२५. उभाभ्यां सम्प्रधार्यार्थं रोचते यत् तदुच्यताम्॥&lt;br&gt;&#xA;२२६. एवमुक्तौ ततो वीरौ उभौ सुग्रीवलक्ष्मणौ ।&lt;br&gt;&#xA;२२७. समुदाचारसंयुक्तमिदं वचनमूचतुः ॥&lt;br&gt;&#xA;२२८. अबद्ध्वा सागरे सेतुं घोरेऽस्मिन् वरुणालये ।&lt;br&gt;&#xA;२२९. लङ्का नासादितुं शक्या सेन्द्रैरपि सुरासुरैः ॥&lt;br&gt;&#xA;२३०. विभीषणस्य शूरस्य यथार्थं क्रियतां वचः ॥&lt;br&gt;&#xA;२३१. एवमुक्तः कुशास्तीर्णे तीरे नदनदीपतेः ।&lt;br&gt;&#xA;२३२. संविवेश तदा रामो वेद्यामिव हुताशनः ॥&lt;br&gt;&#xA;२३३. ततः सागरवेलायां दर्भानास्तीर्य राघवः ।&lt;br&gt;&#xA;२३४. अञ्जलिं प्राङ्मुखः कृत्वा प्रतिशिश्ये महोदधेः ॥&lt;br&gt;&#xA;२३५. बाहुं भुजङ्गभोगाभं उपधायारिसूदनः ।&lt;br&gt;&#xA;२३६. जातरुपमयैश्चैव भूषणैः भूषितं पुरा ।&lt;br&gt;&#xA;२३७. भुजैः परमनारीणां अभिमृष्टमनेकधा ।&lt;br&gt;&#xA;२३८. बालसूर्यप्रकाशैश्च चन्दनैरुपशोभितम्।&lt;br&gt;&#xA;२३९. शयने चोत्तमाङ्गेन सीतायाः शोभितं पुरा ।&lt;br&gt;&#xA;२४०. संयुगे युगसङ्काशं शत्रूणां शोकवर्धनम्।&lt;br&gt;&#xA;२४१. सुहृदां नन्दनं दीर्घं सागरान्तव्यपाश्रयम्।&lt;br&gt;&#xA;२४२. दक्षिणो दक्षिणं बाहुं महापरिघसन्निभम्।&lt;br&gt;&#xA;२४३. गोसहस्रप्रदातारं ह्युपधाय भुजं महत् ।&lt;br&gt;&#xA;२४४. अद्य मे मरणं वाथ तरणं सागरस्य वा ।&lt;br&gt;&#xA;२४५. इति रामो धृतिं कृत्वा महाबाहुर्महोदधिम्।&lt;br&gt;&#xA;२४६. अधिशिश्ये च विधिवत् प्रयतो नियतो मुनिः ॥&lt;br&gt;&#xA;२४७. तस्य रामस्य सुप्तस्य कुशास्तीर्णे महीतले ।&lt;br&gt;&#xA;२४८. नियमादप्रमत्तस्य निशास्तिस्रोऽभिजग्मतुः ॥&lt;br&gt;&#xA;२४९. स त्रिरात्रोषितस्तत्र नयज्ञो धर्मवत्सलः ।&lt;br&gt;&#xA;२५०. उपासत तदा रामः सागरं सरितां पतिम्॥&lt;br&gt;&#xA;२५१. न च दर्शयते रूपं मन्दो रामस्य सागरः ।&lt;br&gt;&#xA;२५२. प्रयतेनापि रामेण यथार्हमभिपूजितः ॥&lt;br&gt;&#xA;२५३. समुद्रस्य ततः क्रुद्धो रामो रक्तान्तलोचनः ।&lt;br&gt;&#xA;२५४. समीपस्थमुवाचेदं लक्ष्मणं शुभलक्षणम्॥&lt;br&gt;&#xA;२५५. अवलेपः समुद्रस्य न दर्शयति यः स्वयम्।&lt;br&gt;&#xA;२५६. प्रशमश्च क्षमा चैव आर्जवं प्रियवादिता ।&lt;br&gt;&#xA;२५७. असामर्थ्यफलाह्येते निर्गुणेषु सतां गुणाः ॥&lt;br&gt;&#xA;२५८. आत्मप्रशंसिनं धृष्टं दुष्टं विपरिधावकम्।&lt;br&gt;&#xA;२५९. सर्वत्रोत्सृष्टदण्डं च लोकः सत्कुरुते नरम्॥&lt;br&gt;&#xA;२६०. न साम्ना शक्यते कीर्तिर्न साम्ना शक्यते यशः ।&lt;br&gt;&#xA;२६१. प्राप्तुं लक्ष्मण लोकेऽस्मिन् जयो वा रणमूर्धनि ॥&lt;br&gt;&#xA;२६२. क्षमया हि समायुक्तं मामयं मकरालयः ।&lt;br&gt;&#xA;२६३. असमर्थं विजानाति धिक् क्षमां ईदृशे जने ॥&lt;br&gt;&#xA;२६४. चापमानय सौमित्रे शरान्श्चाशीविषोपमान् ।&lt;br&gt;&#xA;२६५. समुद्रं शोषयिष्यामि पद्भ्यां यान्तु प्लवङ्गमाः ॥&lt;br&gt;&#xA;२६६. अद्याक्ष्योभ्यमपि क्रुद्धः क्षोभयिष्यामि सागरम्।&lt;br&gt;&#xA;२६७. निर्मर्यादं करिष्यामि सायकैर्वरुणालयम्॥&lt;br&gt;&#xA;२६८. एवमुक्त्वा धनुष्पाणिः क्रोधविस्फारितेक्षणः ।&lt;br&gt;&#xA;२६९. बभूव रामो दुर्धर्षो युगान्ताग्निरिव ज्वलन् ॥&lt;br&gt;&#xA;२७०. अथोवाच रघुश्रेष्ठः सागरं दारुणं वचः ।&lt;br&gt;&#xA;२७१. अद्य त्वां शोषयिष्यामि सपातालं महार्णव ॥&lt;br&gt;&#xA;२७२. शरनिर्दग्धतोयस्य परिशुष्कस्य सागर ।&lt;br&gt;&#xA;२७३. मया शोषितसत्त्वस्य पांसुरुत्पद्यते महान् ॥&lt;br&gt;&#xA;२७४. मत्कार्मुकविसृष्टेन शरवर्षेण सागर ।&lt;br&gt;&#xA;२७५. परं तीरं गमिष्यन्ति पद्भिरेव प्लवङ्गमाः ॥&lt;br&gt;&#xA;२७६. विचिन्वन्नाभिजानासि पौरुषं नापि विक्रमम्।&lt;br&gt;&#xA;२७७. दानवालय सन्तापं मत्तो नाधिगमिष्यसि ॥&lt;br&gt;&#xA;२७८. ब्राह्मेणास्त्रेण संयोज्य ब्रह्मदण्डनिभं शरम्।&lt;br&gt;&#xA;२७९. संयोज्य धनुषि श्रेष्ठे विचकर्ष महाबलः ॥&lt;br&gt;&#xA;२८०. तस्मिन् विकृष्टे सहसा राघवेण शरासने ।&lt;br&gt;&#xA;२८१. रोदसी सम्पफालेव पर्वताश्च चकंपिरे ॥&lt;br&gt;&#xA;२८२. तमश्च लोकमावव्रे दिशश्च न चकाशिरे ।&lt;br&gt;&#xA;२८३. प्रतिचुक्षुभिरे चाशु सरांसि सरितस्तथा ॥&lt;br&gt;&#xA;२८४. प्रचकाशे तदाकाशमुल्काशतविदीपितम्।&lt;br&gt;&#xA;२८५. अन्तरिक्षाच्च निर्घाता निर्जग्मुरतुलस्वनाः ॥&lt;br&gt;&#xA;२८६. बभञ्ज च तदा वृक्षान् जलदानुद्वहन्नपि ।&lt;br&gt;&#xA;२८७. अरुजन्श्चैव शैलाग्रान् शिखराणि प्रभञ्जनः ॥&lt;br&gt;&#xA;२८८. शिश्यिरे चापि भूतानि संत्रस्तान्युद्विजन्ति च ।&lt;br&gt;&#xA;२८९. सम्प्रविव्यथिरे चापि न च पस्पन्दिरे भयात् ॥&lt;br&gt;&#xA;२९०. सहभूतैः सतोयोर्मिः सनागः सहराक्षसः ।&lt;br&gt;&#xA;२९१. सहसाभूत् ततो वेगात् भीमवेगो महोदधिः ॥&lt;br&gt;&#xA;२९२. योजनं व्यतिचक्राम वेलामन्यत्र सम्प्लवात् ।&lt;br&gt;&#xA;२९३. तं तदा समतिक्रान्तं नातिचक्राम राघवः ।&lt;br&gt;&#xA;२९४. समुद्धतममित्रघ्नो रामो नदनदीपतिम्॥&lt;br&gt;&#xA;२९५. पन्नगैः सह दीप्तास्यैः समुद्रः प्रत्यदृश्यत ।&lt;br&gt;&#xA;२९६. स्निग्धवैडूर्यसङ्काशो जाम्बूनदविभूषितः ॥&lt;br&gt;&#xA;२९७. सर्वपुष्पमयीं दिव्यां शिरसा धारयन् स्रजम्।&lt;br&gt;&#xA;२९८. धातुभिर्मण्डितः शैलो विविधैर्हिमवानिव ॥&lt;br&gt;&#xA;२९९. विपुलेनोरसा बिभ्रत् कौस्तुभस्य सहोदरम्।&lt;br&gt;&#xA;३००. आघूर्णिततरङ्गौघः कालिकानिलसङ्कुलः ।&lt;br&gt;&#xA;३०१. गङ्गासिन्धुप्रधानाभिः सापगाभिः समावृतः ।&lt;br&gt;&#xA;३०२. सागरः समुपक्रम्य पूर्वमामन्त्र्य वीर्यवान् ।&lt;br&gt;&#xA;३०३. अब्रवीत् प्राञ्जलिर्वाक्यं राघवं शरपाणिनम्॥&lt;br&gt;&#xA;३०४. पृथिवी वायुराकाशमापो ज्योतिश्च राघव ।&lt;br&gt;&#xA;३०५. स्वभावे सौम्य तिष्ठन्ति शाश्वतं मार्गमाश्रिताः ॥&lt;br&gt;&#xA;३०६. तत्स्वभावो ममाप्येष यदगाधोऽहमप्लवः ।&lt;br&gt;&#xA;३०७. अयं सौम्य नलो नाम तनयो विश्वकर्मणः ॥&lt;br&gt;&#xA;३०८. एष सेतुं महोत्साहः करोतु मयि वानरः ।&lt;br&gt;&#xA;३०९. तमहं धारयिष्यामि यथा ह्येष पिता तथा ॥&lt;br&gt;&#xA;३१०. एवमुक्त्वोदधिर्नष्टः समुत्थाय नलस्ततः ।&lt;br&gt;&#xA;३११. अब्रवीत् वानरश्रेष्ठो वाक्यं रामं महाबलम्॥&lt;br&gt;&#xA;३१२. अहं सेतुं करिष्यामि विस्तीर्णे मकरालये ।&lt;br&gt;&#xA;३१३. पितुः सामर्थ्यमासाद्य तत्त्वमाह महोदधिः ॥&lt;br&gt;&#xA;३१४. न चाप्यहमनुक्तो वः प्रब्रूयामात्मनो गुणान् ।&lt;br&gt;&#xA;३१५. समर्थश्चाप्यहं सेतुं कर्तुं वै वरुणालये ॥&lt;br&gt;&#xA;३१६. तस्मात् अद्यैव बध्नन्तु सेतुं वानरपुङ्गवाः ॥&lt;br&gt;&#xA;३१७. ततो विसृष्टा रामेण सर्वतो हरिपुङ्गवाः ।&lt;br&gt;&#xA;३१८. अभिपेतुर्महारण्यं हृष्टाः शतसहस्रशः ॥&lt;br&gt;&#xA;३१९. स तदा क्रियते सेतुर्वानरैर्घोरकर्मभिः ।&lt;br&gt;&#xA;३२०. सूत्राण्यन्ये प्रगृह्णन्ति ह्यायतिं शतयोजनम्॥&lt;br&gt;&#xA;३२१. दण्डान्यन्ये प्रगृह्णन्ति विचिन्वन्ति तथापरे ॥&lt;br&gt;&#xA;३२२. वानराः शतशस्तत्र रामस्याज्ञापुरस्सरैः ।&lt;br&gt;&#xA;३२३. मेघाभैः पर्वताभैश्च तृणैः काष्ठैर्बबन्धिरे ॥&lt;br&gt;&#xA;३२४. पुष्पिताग्रैश्च तरुभिः सेतुं बध्नन्ति वानराः ।&lt;br&gt;&#xA;३२५. पाषाणान्श्च गिरिप्रस्थान् गिरीणां शिखराणि च ॥&lt;br&gt;&#xA;३२६. दृश्यन्ते परिधावन्तो गृह्य दानवसन्निभाः ।&lt;br&gt;&#xA;३२७. हस्तिमात्रान् महाकायाः पाषाणान्श्च महाबलाः ।&lt;br&gt;&#xA;३२८. पर्वतान्श्च समुत्पाट्य यन्त्रैः परिवहन्ति च ॥&lt;br&gt;&#xA;३२९. प्रक्षिप्यमाणैरचलैः सहसा जलमुद्धृतम्।&lt;br&gt;&#xA;३३०. समुत्ससर्प चाकाशं अवासर्पत् ततः पुनः ॥&lt;br&gt;&#xA;३३१. कृतानि प्रथमेनाह्ना योजनानि चतुर्दश ।&lt;br&gt;&#xA;३३२. द्वितीयेन तथैवाह्ना योजनानि तु विंशतिः ।&lt;br&gt;&#xA;३३३. अह्ना तृतीयेन तथा एकविंशतिरेव च ।&lt;br&gt;&#xA;३३४. चतुर्थेन तथा चाह्ना द्वाविंशतिरथापि वा ।&lt;br&gt;&#xA;३३५. योजनानि महावेगैः कृतानि त्वरितैस्ततः ।&lt;br&gt;&#xA;३३६. पञ्चमेन तथा चाह्ना प्लवगैः क्षिप्रकारिभिः ।&lt;br&gt;&#xA;३३७. योजनानि त्रयोविंशत् सुवेलमधिकृत्य वै ॥&lt;br&gt;&#xA;३३८. स नलेन कृतः सेतुः सागरे मकरालये ।&lt;br&gt;&#xA;३३९. शुशुभे सुभगः श्रीमान् स्वातीपथ इवाम्बरे ॥&lt;br&gt;&#xA;३४०. दशयोजनविस्तीर्णं शतयोजनमायतम्।&lt;br&gt;&#xA;३४१. ददृशुर्देवगन्धर्वा नलसेतुं सुदुष्करम्॥&lt;br&gt;&#xA;३४२. विशालः सुकृतः श्रीमान् सुभूमिः सुसमाहितः ।&lt;br&gt;&#xA;३४३. अशोभत महासेतुः सीमन्त इव सागरे ॥&lt;br&gt;&#xA;३४४. ततः पारे समुद्रस्य गदापाणिर्विभीषणः ।&lt;br&gt;&#xA;३४५. परेषामभिघातार्थमतिष्ठत् सचिवैः सह ॥&lt;br&gt;&#xA;३४६. तानि कोटिसहस्राणि वानराणां महौजसाम्।&lt;br&gt;&#xA;३४७. बध्नन्तः सागरे सेतुं जग्मुः पारं महोदधेः ॥&lt;br&gt;&#xA;३४८. अग्रतस्तस्य सैन्यस्य श्रीमान् रामः सलक्ष्मणः ।&lt;br&gt;&#xA;३४९. जगाम धन्वी धर्मात्मा सुग्रीवेण समन्वितः ॥&lt;br&gt;&#xA;३५०. घोषेण महता घोषं सागरस्य समुच्छ्रितम्।&lt;br&gt;&#xA;३५१. भीममन्तर्दधे भीमा तरन्ती हरिवाहिनी ॥&lt;br&gt;&#xA;३५२. वानराणां हि सा तीर्णा वाहिनी नलसेतुना ।&lt;br&gt;&#xA;३५३. तीरे निविविशे राज्ञो बहुमूलफलोदके ॥&lt;br&gt;&#xA;३५४. तदद्भुतं राघवकर्म दुष्करम्&lt;br&gt;&#xA;३५५. समीक्ष्य देवाः सह सिद्धचारणैः ।&lt;br&gt;&#xA;३५६. उपेत्य रामं सहसा महर्षिभिः&lt;br&gt;&#xA;३५७. तमभ्यषिञ्चन् सुशुभैः जलैः पृथक् ॥&lt;br&gt;&#xA;३५८. निमित्तानि निमित्तज्ञो दृष्ट्वा लक्ष्मणपूर्वजः ।&lt;br&gt;&#xA;३५९. सौमित्रिं सम्परिष्वज्य इदं वचनमब्रवीत् ॥&lt;br&gt;&#xA;३६०. बलौघं संविभज्येमं व्यूह्य तिष्ठेम लक्ष्मण ।&lt;br&gt;&#xA;३६१. लोकक्षयकरं भीमं भयं पश्याम्युपस्थितम्॥&lt;br&gt;&#xA;३६२. वाताश्च कलुषा वान्ति कंपते च वसुन्धरा ।&lt;br&gt;&#xA;३६३. दीना दीनस्वरा क्रूराः सर्वतो मृगपक्षिणः ।&lt;br&gt;&#xA;३६४. प्रत्यादित्यं विनर्दन्ति जनयन्तो महद्भयम्॥&lt;br&gt;&#xA;३६५. आदित्ये विमले नीलं लक्ष्म लक्ष्मण दृश्यते ।&lt;br&gt;&#xA;३६६. रजसा महता चापि नक्षत्राणि हतानि च ॥&lt;br&gt;&#xA;३६७. शैलैः शूलैश्च खड्गैश्च विमुक्तैः कपिराक्षसैः ।&lt;br&gt;&#xA;३६८. भविष्यत्यावृता भूमिर्मांसशोणितकर्दमा ॥&lt;br&gt;&#xA;३६९. क्षिप्रमद्यैव दुर्धर्षां पुरीं रावणपालिताम्।&lt;br&gt;&#xA;३७०. अभियाम जवेनैव सर्वैर्हरिभिरावृताः ॥&lt;br&gt;&#xA;३७१. इत्येवमुक्त्वा धन्वी सः रामः संग्रामहर्षणः ।&lt;br&gt;&#xA;३७२. प्रतस्थे पुरतो रामो लङ्कामभिमुखो विभुः ॥&lt;br&gt;&#xA;३७३. सविभीषणसुग्रीवाः सर्वे ते वानरर्षभाः ।&lt;br&gt;&#xA;३७४. प्रतस्थिरे विनर्दन्तो निश्चिता द्विषतां वधे ॥&lt;br&gt;&#xA;३७५. बलं च तद्वै विभजन् शास्त्रदृष्टेन कर्मणा ।&lt;br&gt;&#xA;३७६. शशास कपिसेनाया बलमादाय (राघवः) ॥&lt;br&gt;&#xA;३७७. सुविभक्तमहाव्यूहा महावानररक्षिता ।&lt;br&gt;&#xA;३७८. अनीकिनी सा विबभौ यथा द्यौः साभ्रसम्प्लवा ॥&lt;br&gt;&#xA;३७९. प्रगृह्य गिरिशृङ्गाणि महतश्च महीरुहान् ।&lt;br&gt;&#xA;३८०. आसेदुर्वानरा लङ्कां मिमर्दयिषवो रणे ॥&lt;br&gt;&#xA;३८१. सबले सागरं तीर्णे रामे दशरथात्मजे ।&lt;br&gt;&#xA;३८२. अमात्यौ रावणः श्रीमानब्रवीत् शुकसारणौ ॥&lt;br&gt;&#xA;३८३. समग्रं सागरं तीर्णं दुस्तरं वानरं बलम्॥&lt;br&gt;&#xA;३८४. भवन्तौ वानरं सैन्यं प्रविश्यानुपलक्षितौ ।&lt;br&gt;&#xA;३८५. परिमाणं च वीर्यं च ये च मुख्याः प्लवङ्गमाः ।&lt;br&gt;&#xA;३८६. मन्त्रिणो ये च रामस्य सुग्रीवस्य च सम्मताः ।&lt;br&gt;&#xA;३८७. रामस्य व्यवसायं च वीर्यं प्रहरणानि च ।&lt;br&gt;&#xA;३८८. लक्ष्मणस्य च वीरस्य तत्त्वतो ज्ञातुमर्हथः ॥&lt;br&gt;&#xA;३८९. इति प्रतिसमादिष्टौ राक्षसौ शुकसारणौ ।&lt;br&gt;&#xA;३९०. हरिरूपधरौ वीरौ प्रविष्टौ वानरं बलम्॥&lt;br&gt;&#xA;३९१. ततस्तद् वानरं सैन्यमचिन्त्यं लोमहर्षणम्।&lt;br&gt;&#xA;३९२. सङ्ख्यातुं नाध्यगच्छेतां तदा तौ शुकसारणौ ॥&lt;br&gt;&#xA;३९३. तौ ददर्श महातेजाः प्रतिच्छन्नौ विभीषणः ।&lt;br&gt;&#xA;३९४. आचचक्षे स रामाय गृहीत्वा शुकसारणौ ॥&lt;br&gt;&#xA;३९५. तौ दृष्ट्वा व्यथितौ रामं निराशौ जीविते तथा ।&lt;br&gt;&#xA;३९६. कृताञ्जलिपुटौ भीतौ वचनं चेदमूचतुः ॥&lt;br&gt;&#xA;३९७. आवामिहागतौ सौम्य रावणप्रहितावुभौ ।&lt;br&gt;&#xA;३९८. परिज्ञातुं बलं सर्वं तदिदं रघुनन्दन ॥&lt;br&gt;&#xA;३९९. तयोस्तद्वचनं श्रुत्वा रामो दशरथात्मजः ।&lt;br&gt;&#xA;४००. अब्रवीत् प्रहसन् वाक्यं सर्वभूतहिते रतः ॥&lt;br&gt;&#xA;४०१. यदि दृष्टं बलं सर्वं वयं वा सुसमाहिताः ।&lt;br&gt;&#xA;४०२. यथोक्तं वा कृतं कार्यं छन्दतः प्रतिगम्यताम्॥&lt;br&gt;&#xA;४०३. अथ किञ्चिददृष्टं वा भूयस्तद् द्रष्टुमर्हथः ।&lt;br&gt;&#xA;४०४. विभीषणो वा कार्त्स्न्येन पुनः सन्दर्शयिष्यति ॥&lt;br&gt;&#xA;४०५. न चेदं ग्रहणं प्राप्य भेतव्यं जीवितं प्रति ।&lt;br&gt;&#xA;४०६. न्यस्तशस्त्रौ गृहीतौ च न दूतौ वधमर्हतः ॥&lt;br&gt;&#xA;४०७. प्रविश्य महतीं लङ्कां भवद्भ्यां धनदानुजः ।&lt;br&gt;&#xA;४०८. वक्तव्यो रक्षसां राजा यथोक्तं वचनं मम ॥&lt;br&gt;&#xA;४०९. यद् बलं त्वं समाश्रित्य सीतां मे हृतवानसि ।&lt;br&gt;&#xA;४१०. तद् दर्शय यथाकामं ससैन्यश्च सबान्धवः ॥&lt;br&gt;&#xA;४११. श्वः काल्ये नगरीं पश्य शरैर्विध्वंसितां मया ॥&lt;br&gt;&#xA;४१२. इति प्रतिसमादिष्टौ राक्षसौ शुकसारणौ ।&lt;br&gt;&#xA;४१३. आगम्य नगरीं लङ्कामब्रूतां राक्षसाधिपम्॥&lt;br&gt;&#xA;४१४. विभीषणगृहीतौ तु वधार्थं राक्षसेश्वर ।&lt;br&gt;&#xA;४१५. दृष्ट्वा धर्मात्मना मुक्तौ रामेणामिततेजसा ॥&lt;br&gt;&#xA;४१६. रामो दाशरथिः श्रीमान् लक्ष्मणश्च विभीषणः ।&lt;br&gt;&#xA;४१७. सुग्रीवश्च महातेजा महेन्द्रसमविक्रमः ॥&lt;br&gt;&#xA;४१८. एते शक्ताः पुरीं लङ्कां सप्राकारां सतोरणाम्।&lt;br&gt;&#xA;४१९. उत्पाट्य सङ्क्रामयितुं सर्वे तिष्ठन्तु वानराः ॥&lt;br&gt;&#xA;४२०. यादृशं तद् हि रामस्य रूपं प्रहरणानि च ।&lt;br&gt;&#xA;४२१. वधिष्यति पुरीं लङ्कां एकस्तिष्ठन्तु ते त्रयः ॥&lt;br&gt;&#xA;४२२. प्रहृष्टयोधा ध्वजिनी महात्मनाम्&lt;br&gt;&#xA;४२३. वनौकसां सम्प्रति योद्धुमिच्छताम्।&lt;br&gt;&#xA;४२४. अलं विरोधेन शमो विधीयताम्&lt;br&gt;&#xA;४२५. प्रदीयतां दाशरथाय मैथिली ॥&lt;br&gt;&#xA;४२६. तद्वचः सत्यमक्लीबं सारणेनाभिभाषितम्।&lt;br&gt;&#xA;४२७. निशम्य रावणो राजा प्रत्यभाषत सारणम्॥&lt;br&gt;&#xA;४२८. यदि मामभियुञ्जीरन् देवगन्धर्वदानवाः ।&lt;br&gt;&#xA;४२९. नैव सीतामहं दद्यां सर्वलोकभयादपि ॥&lt;br&gt;&#xA;४३०. त्वं तु सौम्य परित्रस्तो हरिभिः पीडितः भृशम्।&lt;br&gt;&#xA;४३१. प्रतिप्रदानमद्यैव सीतायाः साधु मन्यसे ॥&lt;br&gt;&#xA;४३२. इत्युक्त्वा परुषं वाक्यं रावणो राक्षसाधिपः ।&lt;br&gt;&#xA;४३३. आरुरोह ततः श्रीमान् प्रासादं हिमपाण्डुरम्॥&lt;br&gt;&#xA;४३४. ताभ्यां चराभ्यां सहितो रावणोऽथ दिदृक्षया ।&lt;br&gt;&#xA;४३५. ददर्श पृथिवीदेशं सुसम्पूर्णं प्लवङ्गमैः ॥&lt;br&gt;&#xA;४३६. तदपारमसह्यं च वानराणां महाबलम्।&lt;br&gt;&#xA;४३७. आलोक्य रावणो राजा परिपप्रच्छ सारणम्॥&lt;br&gt;&#xA;४३८. एषां के वानरा मुख्याः के शूराः के महाबलाः ।&lt;br&gt;&#xA;४३९. सारणाचक्ष्व मे सर्वं किं प्रभावाः प्लवङ्गमाः ॥&lt;br&gt;&#xA;४४०. सारणो राक्षसेन्द्रस्य वचनं परिपृच्छतः ।&lt;br&gt;&#xA;४४१. आबभाषेऽथ मुख्यज्ञो मुख्यान्स्तत्र वनौकसः ॥&lt;br&gt;&#xA;४४२. यूथपानां सहस्राणां शतेन परिवारितः ।&lt;br&gt;&#xA;४४३. बलाग्रे तिष्ठते वीरो नीलो नामैष यूथपः ॥&lt;br&gt;&#xA;४४४. एष वानरराजेन सुग्रीवेणाभिषेचितः ।&lt;br&gt;&#xA;४४५. युवराजोऽङ्गदो नाम त्वामाह्वयति संयुगे ।&lt;br&gt;&#xA;४४६. वालिनः सदृशः पुत्रः सुग्रीवस्य सदा प्रियः ॥&lt;br&gt;&#xA;४४७. अनुवालिसुतस्यापि बलेन महता वृतः ।&lt;br&gt;&#xA;४४८. वीरस्तिष्ठति सङ्ग्रामे सेतुहेतुरयं नलः ॥&lt;br&gt;&#xA;४४९. स एष जाम्बवान् नाम महायूथपयूथपः ।&lt;br&gt;&#xA;४५०. प्रशान्तो गुरुवर्ती च सम्प्रहारेष्वमर्षणः ॥&lt;br&gt;&#xA;४५१. एतेन साह्यं तु महत् कृतं शक्रस्य धीमता ।&lt;br&gt;&#xA;४५२. देवासुरे जाम्बवतो लब्धाश्च बहवो वराः ॥&lt;br&gt;&#xA;४५३. सारणस्य वचः श्रुत्वा रावणं राक्षसाधिपम्।&lt;br&gt;&#xA;४५४. बलमादिश्य तत्सर्वं शुको वाक्यमथाब्रवीत् ॥&lt;br&gt;&#xA;४५५. स्थितान् पश्यसि यानेतान् मत्तानिव महाद्विपान् ।&lt;br&gt;&#xA;४५६. न्यग्रोधानिव गाङ्गेयान् सालान् हैमवतानिव ।&lt;br&gt;&#xA;४५७. एते दुष्प्रसहा राजन् बलिनः कामरूपिणः ॥&lt;br&gt;&#xA;४५८. दैत्यदानवसङ्काशाः युद्धे देवपराक्रमाः ।&lt;br&gt;&#xA;४५९. एषां कोटिसहस्राणि नव पञ्च च सप्त च ।&lt;br&gt;&#xA;४६०. तथा शङ्कुसहस्राणि तथा वृन्दशतानि च ॥&lt;br&gt;&#xA;४६१. एते सुग्रीवसचिवाः किष्किन्धानिलयाः सदा ।&lt;br&gt;&#xA;४६२. हरयो देवगन्धर्वैरुत्पन्नाः कामरूपिणः ॥&lt;br&gt;&#xA;४६३. यौ तौ पश्यसि तिष्ठन्तौ कुमारौ देवरूपिणौ ।&lt;br&gt;&#xA;४६४. मैन्दश्च द्विविदश्चैव ताभ्यां नास्ति समो युधि ॥&lt;br&gt;&#xA;४६५. एनं पश्य पुरा दृष्टं वानरं पुनरागतम्।&lt;br&gt;&#xA;४६६. ज्येष्ठः केसरिणः पुत्रो वातात्मज इति श्रुतः ॥&lt;br&gt;&#xA;४६७. हनुमानिति विख्यातो लङ्घितो येन सागरः ।&lt;br&gt;&#xA;४६८. कामरूपो हरिश्रेष्ठो बलरूपसमन्वितः ॥&lt;br&gt;&#xA;४६९. अनिवार्यगतिश्चैव यथा सततगः प्रभुः ।&lt;br&gt;&#xA;४७०. नास्य शक्यं बलं रूपं प्रभावो वानुभाषितुम्॥&lt;br&gt;&#xA;४७१. एष आशंसते लङ्कामेको मथितुमोजसा ।&lt;br&gt;&#xA;४७२. येन जाज्वल्यतेऽसौ वै धूमकेतुस्तवाद्य वै ।&lt;br&gt;&#xA;४७३. लङ्कायां निहितश्चापि कथं विस्मरसे कपिम्॥&lt;br&gt;&#xA;४७४. यश्चैषोऽनन्तरः शूरः श्यामः पद्मनिभेक्षणः ।&lt;br&gt;&#xA;४७५. इक्ष्वाकूणामतिरथो लोके विश्रुतपौरुषः ।&lt;br&gt;&#xA;४७६. यस्मिन् न चलते धर्मो यो धर्मं नातिवर्तते ।&lt;br&gt;&#xA;४७७. यो ब्राह्ममस्त्रं वेदान्श्च वेद वेदविदां वरः ।&lt;br&gt;&#xA;४७८. यो भिन्द्यात् गगनं बाणैर्मेदिनीं वापि दारयेत् ।&lt;br&gt;&#xA;४७९. यस्य मृत्योरिव क्रोधः शक्रस्येव पराक्रमः ।&lt;br&gt;&#xA;४८०. यस्य भार्या जनस्थानात् सीता चापि हृता त्वया ।&lt;br&gt;&#xA;४८१. स एष रामस्त्वां योद्धुं राजन् समभिवर्तते ॥&lt;br&gt;&#xA;४८२. यस्यैष दक्षिणे पार्श्वे शुद्धजाम्बूनदप्रभः ।&lt;br&gt;&#xA;४८३. विशालवक्षाः ताम्राक्षो नीलकुञ्चितमूर्धजः ।&lt;br&gt;&#xA;४८४. एषोऽस्य लक्ष्मणो नाम भ्राता प्राणसमः प्रियः ॥&lt;br&gt;&#xA;४८५. नये युद्धे च कुशलः सर्वशस्त्रभृतां वरः ।&lt;br&gt;&#xA;४८६. अमर्षी दुर्जयो जेता विक्रान्तो बुद्धिमान् बली ।&lt;br&gt;&#xA;४८७. रामस्य दक्षिणो बाहुर्नित्यं प्राणो बहिश्चरः ॥&lt;br&gt;&#xA;४८८. यस्तु सव्यमसौ पक्षं रामस्याश्रित्य तिष्ठति ।&lt;br&gt;&#xA;४८९. रक्षोगणपरिक्षिप्तो राजा ह्येष विभीषणः ॥&lt;br&gt;&#xA;४९०. श्रीमता राजराजेन लङ्कायामभिषेचितः ॥&lt;br&gt;&#xA;४९१. यं तु पश्यसि तिष्ठन्तं मध्ये गिरिमिवाचलम्।&lt;br&gt;&#xA;४९२. सर्वशाखामृगेन्द्राणां भर्तारममितौजसम्॥&lt;br&gt;&#xA;४९३. तेजसा यशसा बुद्ध्या बलेनाभिजनेन च ।&lt;br&gt;&#xA;४९४. यः कपीनतिबभ्राज हिमवानिव पर्वतः ।&lt;br&gt;&#xA;४९५. किष्किन्धां यः समध्यास्ते गुहां सगहनद्रुमाम्।&lt;br&gt;&#xA;४९६. दुर्गां पर्वतदुर्गम्यां प्रधानैः सहयूथपैः ।&lt;br&gt;&#xA;४९७. यस्यैषा काञ्चनी माला शोभते शतपुष्करा ॥&lt;br&gt;&#xA;४९८. एतां मालां च तारां च कपिराज्यं च शाश्वतम्।&lt;br&gt;&#xA;४९९. सुग्रीवो वालिनं हत्वा रामेण प्रतिपादितः ॥&lt;br&gt;&#xA;५००. इमां महाराज समीक्ष्य वाहिनीम्&lt;br&gt;&#xA;५०१. उपस्थितां प्रज्वलितग्रहोपमाम्।&lt;br&gt;&#xA;५०२. ततः प्रयत्नः परमो विधीयताम्&lt;br&gt;&#xA;५०३. यथा जयः स्यात् न परैः पराभवः ॥&lt;br&gt;&#xA;५०४. शुकेन तु समादिष्टान् दृष्ट्वा स हरियूथपान् ।&lt;br&gt;&#xA;५०५. किञ्चिदाविग्नहृदयो जातक्रोधश्च रावणः ।&lt;br&gt;&#xA;५०६. भर्त्सयामास तौ वीरौ कथान्ते शुकसारणौ ॥&lt;br&gt;&#xA;५०७. न तावत् सदृशं नाम सचिवैरुपजीविभिः ।&lt;br&gt;&#xA;५०८. विप्रियं नृपतेर्वक्तुं निग्रहे प्रग्रहे प्रभोः ॥&lt;br&gt;&#xA;५०९. आचार्या गुरवो वृद्धा वृथा वां पर्युपासिताः ।&lt;br&gt;&#xA;५१०. सारं यत् राजशास्त्राणामनुजीव्यं न गृह्यते ।&lt;br&gt;&#xA;५११. गृहीतो वा न विज्ञातो भारोऽज्ञानस्य वाह्यते ॥&lt;br&gt;&#xA;५१२. ईदृशैः सचिवैर्युक्तो मूर्खैर्दिष्ट्या धराम्यहम्।&lt;br&gt;&#xA;५१३. किन्नु मृत्योर्भयं नास्ति मां वक्तुं परुषं वचः ।&lt;br&gt;&#xA;५१४. यस्य मे शासतो जिह्वा प्रयच्छति शुभाशुभम्॥&lt;br&gt;&#xA;५१५. अप्येव दहनं स्पृष्ट्वा वने तिष्ठन्ति पादपाः ।&lt;br&gt;&#xA;५१६. राजदण्डपरामृष्टास्तिष्ठन्ते नापराधिनः ॥&lt;br&gt;&#xA;५१७. हन्यामिह त्विमौ पापौ शत्रुपक्षप्रशंसिनौ ।&lt;br&gt;&#xA;५१८. यदि पूर्वोपकारैर्मे क्रोधो न मृदुतां व्रजेत् ।&lt;br&gt;&#xA;५१९. अपध्वंसत नश्यध्वं सन्निकर्शादितो मम ॥&lt;br&gt;&#xA;५२०. एवमुक्तौ तु सव्रीडौ तौ दृष्ट्वा शुकसारणौ ।&lt;br&gt;&#xA;५२१. रावणं जयशब्देन प्रतिनन्द्याभिनिःसृतौ ॥&lt;/p&gt;</description>
    </item>
    <item>
      <title>०३ ०३ नागपाशबन्धनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/03_nAgapAshabandhanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/03_nAgapAshabandhanam/</guid>
      <description>&lt;p&gt;१. (राक्षसेन्द्रस्तथा) श्रुत्वा प्राप्तं रामं महाबलम्।&lt;br&gt;&#xA;२. जातोद्वेगोऽभवत् किञ्चित् (स्वालयं प्रविवेश च ॥)&lt;br&gt;&#xA;३. ततो राक्षसमादाय विद्युज्जिह्वं महाबलम्।&lt;br&gt;&#xA;४. मायाविनं महामायं प्राविशद् यत्र मैथिली ॥&lt;br&gt;&#xA;५. विद्युज्जिह्वं च मायाज्ञमब्रवीत् राक्षसाधिपः ।&lt;br&gt;&#xA;६. मोहयिष्यावहे सीतां मायया जनकात्मजाम्॥&lt;br&gt;&#xA;७. शिरो मायामयं गृह्य राघवस्य निशाचर ।&lt;br&gt;&#xA;८. मां त्वं समुपतिष्ठस्व महच्च सशरं धनुः ॥&lt;br&gt;&#xA;९. एवमुक्तस्तथेत्याह विद्युज्जिह्वो निशाचरः ।&lt;br&gt;&#xA;१०. दर्शयामास तां मायां सुप्रयुक्तां स रावणे ॥&lt;br&gt;&#xA;११. तस्य तुष्टोऽभवद्राजा प्रददौ च विभूषणम्।&lt;br&gt;&#xA;१२. अशोकवनिकायां च संविवेश महाबलः ॥&lt;br&gt;&#xA;१३. ततो दीनामदैन्यार्हां ददर्श धनदानुजः ।&lt;br&gt;&#xA;१४. उपसृत्य ततः सीतां प्रहर्षं नाम कीर्तयन् ।&lt;br&gt;&#xA;१५. इदं च वचनं धृष्टमुवाच जनकात्मजाम्॥&lt;br&gt;&#xA;१६. सान्त्व्यमाना मया भद्रे यमाश्रित्य विमन्यसे ।&lt;br&gt;&#xA;१७. खरहन्ता स ते भर्ता राघवः समरे हतः ॥&lt;br&gt;&#xA;१८. छिन्नं ते सर्वथा मूलं दर्पश्च निहतो मया ।&lt;br&gt;&#xA;१९. व्यसनेनात्मनः सीते मम भार्या भविष्यसि ॥&lt;br&gt;&#xA;२०. अल्पपुण्ये निवृत्तार्थे मूढे पण्डितमानिनि ।&lt;br&gt;&#xA;२१. शृणु भर्तृवधं सीते घोरं वृत्रवधं यथा ॥&lt;br&gt;&#xA;२२. समायातः समुद्रान्तं हन्तुं मां किल राघवः ।&lt;br&gt;&#xA;२३. वानरेन्द्रप्रणीतेन बलेन महता मम ॥&lt;br&gt;&#xA;२४. बलमस्य हतं रात्रौ यत्र रामः सलक्ष्मणः ।&lt;br&gt;&#xA;२५. अथ सुप्तस्य रामस्य प्रहस्तेन प्रमाथिना ।&lt;br&gt;&#xA;२६. असक्तं कृतहस्तेन शिरश्छिन्नं महासिना ॥&lt;br&gt;&#xA;२७. दिशः प्रव्राजितः सैन्यैः लक्ष्मणः प्लवगैः सह ।&lt;br&gt;&#xA;२८. सुग्रीवो ग्रीवया सीते भग्नया प्लवगाधिपः ।&lt;br&gt;&#xA;२९. निरस्तहनुकः सीते हनूमान् राक्षसैर्हतः ॥&lt;br&gt;&#xA;३०. एवं तव हतो भर्ता ससैन्यो मम सेनया ।&lt;br&gt;&#xA;३१. क्षतजार्द्रं रजोध्वस्तमिदं चास्याहृतं शिरः ॥&lt;br&gt;&#xA;३२. तमब्रवीत् ततो राजा रावणो राक्षसं स्थितम्।&lt;br&gt;&#xA;३३. विद्युज्जिह्वं महाजिह्वं समीपपरिवर्तिनम्॥&lt;br&gt;&#xA;३४. अग्रतः कुरु सीतायाः शीघ्रं दाशरथेः शिरः ।&lt;br&gt;&#xA;३५. अवस्थां पश्चिमां भर्तुः कृपणा साधु पश्यतु ॥&lt;br&gt;&#xA;३६. एवमुक्तं तु तद्रक्षः शिरस्तद् प्रियदर्शनम्।&lt;br&gt;&#xA;३७. उपनिक्षिप्य सीतायाः क्षिप्रमन्तरधीयत ॥&lt;br&gt;&#xA;३८. रावणश्चापि चिक्षेप भास्वरं कार्मुकं महत् ।&lt;br&gt;&#xA;३९. त्रिषु लोकेषु विख्यातं रामस्यैतदिति ब्रुवन् ॥&lt;br&gt;&#xA;४०. सा सीता तच्छिरो दृष्ट्वा तच्च कार्मुकमुत्तमम्।&lt;br&gt;&#xA;४१. नयने मुखवर्णं च भर्तुस्तत्सदृशं मुखम्।&lt;br&gt;&#xA;४२. केशान् केशान्तदेशं च तं च चूडामणिं शुभम्।&lt;br&gt;&#xA;४३. एतैः सर्वैरभिज्ञानैरभिज्ञाय सुदुःखिता ।&lt;br&gt;&#xA;४४. विजगर्हेऽथ कैकेयीं क्रोशन्ती कुररी यथा ॥&lt;br&gt;&#xA;४५. सकामा भव कैकेयि हतोऽयं कुलनन्दनः ।&lt;br&gt;&#xA;४६. कुलमुत्सादितं सर्वं त्वया कलहशीलया ॥&lt;br&gt;&#xA;४७. आर्येण किं नु कैकेय्याः कृतं रामेण विप्रियम्।&lt;br&gt;&#xA;४८. यन्मया चीरवसनं दत्त्वा प्रव्राजितो वनम्॥&lt;br&gt;&#xA;४९. एवमुक्त्वा तु वैदेही वेपमाना तपस्विनी ।&lt;br&gt;&#xA;५०. जगाम जगतीं बाला छिन्ना तु कदली यथा ॥&lt;br&gt;&#xA;५१. सा मुहूर्तात् समाश्वस्य परिलभ्याथ चेतनाम्।&lt;br&gt;&#xA;५२. तच्छिरः समुपास्थाय विललापायतेक्षणा ।&lt;br&gt;&#xA;५३. भर्तुः शिरो धनुस्तत्र समीक्ष्य च पुनः पुनः ॥&lt;br&gt;&#xA;५४. एवं लालप्यमानायां सीतायां तत्र राक्षसः ।&lt;br&gt;&#xA;५५. अभिचक्राम भर्तारमनीकस्थः कृताञ्जलिः ॥&lt;br&gt;&#xA;५६. न्यवेदयदनुप्राप्तं प्रहस्तं वाहिनीपतिम्।&lt;br&gt;&#xA;५७. अमात्यैः सहितैः सर्वैः प्रहस्तः समुपस्थितः ।&lt;br&gt;&#xA;५८. किञ्चिदात्ययिकं कार्यं तेषां त्वं दर्शनं कुरु ॥&lt;br&gt;&#xA;५९. एतच्छ्रुत्वा दशग्रीवः राक्षसप्रतिवेदितम्।&lt;br&gt;&#xA;६०. अशोकवनिकां त्यक्त्वा मन्त्रिणां दर्शनं ययौ ॥&lt;br&gt;&#xA;६१. अन्तर्धानं तु तच्छीर्षं तच्च कार्मुकमुत्तमम्।&lt;br&gt;&#xA;६२. जगाम रावणस्यैव निर्याणसमनन्तरम्॥&lt;br&gt;&#xA;६३. सीतां तु मोहितां दृष्ट्वा सरमा नाम राक्षसी ।&lt;br&gt;&#xA;६४. रक्षन्ती रावणादिष्टा सानुक्रोशा दृढव्रता ।&lt;br&gt;&#xA;६५. तां समाश्वासयामास सखीस्नेहेन सुव्रताम्॥&lt;br&gt;&#xA;६६. समाश्वसिहि वैदेहि मा भूत् ते मनसो व्यथा ।&lt;br&gt;&#xA;६७. न हतो राघवः श्रीमान् सीते शत्रुनिबर्हणः ॥&lt;br&gt;&#xA;६८. अयुक्तबुद्धिकृत्येन सर्वभूतविरोधिना ।&lt;br&gt;&#xA;६९. एवं प्रयुक्ता रौद्रेण माया मायाविना त्वयि ॥&lt;br&gt;&#xA;७०. न शक्यं सौप्तिकं कर्तुं रामस्य विदितात्मनः ।&lt;br&gt;&#xA;७१. वधश्च पुरुषव्याघ्रे तस्मिन् नैवोपपद्यते ॥&lt;br&gt;&#xA;७२. न त्वेवं वानरा हन्तुं शक्या पादपयोधिनः ।&lt;br&gt;&#xA;७३. सुरा देवर्षभेणेव रामेण हि सुरक्षिताः ॥&lt;br&gt;&#xA;७४. शोकस्ते विगतः सर्वः कल्याणं त्वामुपस्थितम्।&lt;br&gt;&#xA;७५. ध्रुवं त्वां भजते लक्ष्मीः प्रियं प्रीतिकरं श्रुणु ॥&lt;br&gt;&#xA;७६. उत्तीर्य सागरं रामः सह वानरसेनया ।&lt;br&gt;&#xA;७७. सन्निविष्टः समुद्रस्य तीरमासाद्य दक्षिणम्॥&lt;br&gt;&#xA;७८. अनेन प्रेषिता ये च राक्षसा लघुविक्रमाः ।&lt;br&gt;&#xA;७९. राघवस्तीर्ण इत्येवं प्रवृत्तिस्तैरिहाहृता ॥&lt;br&gt;&#xA;८०. स तां श्रुत्वा विशालाक्षि प्रवृत्तिं राक्षसाधिपः ।&lt;br&gt;&#xA;८१. एष मन्त्रयते सर्वैः सचिवैः सह रावणः ॥&lt;br&gt;&#xA;८२. इति ब्रुवाणा सरमा राक्षसी सीतया सह ।&lt;br&gt;&#xA;८३. सर्वोद्योगेन सैन्यानां शब्दं शुश्राव भैरवम्॥&lt;br&gt;&#xA;८४. दण्डनिर्घातवादिन्याः श्रुत्वा भेर्या महास्वनम्।&lt;br&gt;&#xA;८५. उवाच सरमा सीतामिदं मधुरभाषिणी ॥&lt;br&gt;&#xA;८६. घण्टानां श्रुणु निर्घोषं रथानां श्रुणु निस्वनम्।&lt;br&gt;&#xA;८७. हयानां हेषमाणानां श्रुणु तूर्यध्वनिं तथा ॥&lt;br&gt;&#xA;८८. उद्यतायुधहस्तानां राक्षसेन्द्रानुयायिनाम्।&lt;br&gt;&#xA;८९. सम्भ्रमो रक्षसामेष तुमुलो रोमहर्षणः ॥&lt;br&gt;&#xA;९०. रामः कमलपत्राक्षोऽदैत्यानामिव वासवः ।&lt;br&gt;&#xA;९१. विनिर्जित्य जितक्रोधः त्वामचिन्त्यपराक्रमः ।&lt;br&gt;&#xA;९२. रावणं समरे हत्वा भर्ता त्वाधिगमिष्यति ॥&lt;br&gt;&#xA;९३. अश्रूण्यानन्दजानि त्वं वर्तयिष्यसि शोभने ।&lt;br&gt;&#xA;९४. समागम्य परिष्वज्य तस्योरसि महोरसः ॥&lt;br&gt;&#xA;९५. अचिरान्मोक्ष्यते देवि सीते ते जघनं गताम्।&lt;br&gt;&#xA;९६. धृतानेतां बहून् मासान् वेणीं रामो महाबलः ॥&lt;br&gt;&#xA;९७. रावणं समरे हत्वा न चिरादेव मैथिलि ।&lt;br&gt;&#xA;९८. त्वया समग्रः प्रियया सुखार्हो लप्स्यते सुखम्॥&lt;br&gt;&#xA;९९. समागता त्वं वीर्येण मोदिष्यसि महात्मना ।&lt;br&gt;&#xA;१००. सुवर्षेण समायुक्ता यथा सस्येन मेदिनी ॥&lt;br&gt;&#xA;१०१. एतस्मिन्नन्तरे शब्दो भेरीशङ्खसमाकुलः ।&lt;br&gt;&#xA;१०२. श्रुतो वै सर्वसैन्यानां कंपयन् धरणीतलम्॥&lt;br&gt;&#xA;१०३. तेन शङ्खविमिश्रेण भेरीशब्देन नादिना ।&lt;br&gt;&#xA;१०४. उपयाति महाबाहू रामः परपुरञ्जयः ॥&lt;br&gt;&#xA;१०५. तं निनादं निशम्याथ रावणो राक्षसेश्वरः ।&lt;br&gt;&#xA;१०६. मुहूर्तं ध्यानमास्थाय सचिवानभ्युदैक्षत ॥&lt;br&gt;&#xA;१०७. सभां सन्नादयन् सर्वामित्युवाच महाबलः ।&lt;br&gt;&#xA;१०८. तरणं सागरस्यास्य विक्रमं बलपौरुषम्।&lt;br&gt;&#xA;१०९. यदुक्तवन्तो रामस्य भवन्तस्तन्मया श्रुतम्॥&lt;br&gt;&#xA;११०. भवतश्चाप्यहं वेद्मि युद्धे सत्यपराक्रमान् ।&lt;br&gt;&#xA;१११. तूष्णीकानीक्षतोऽन्योन्यं विदित्वा रामविक्रमम्॥&lt;br&gt;&#xA;११२. ततस्तु सुमहाप्राज्ञो माल्यवान् नाम राक्षसः ।&lt;br&gt;&#xA;११३. रावणस्य वचः श्रुत्वा मातुः पैतामहोऽब्रवीत् ॥&lt;br&gt;&#xA;११४. विद्यास्वभिविनीतो यो राजा राजन् नयानुगः ।&lt;br&gt;&#xA;११५. स शास्ति चिरमैश्वर्यमरीन्श्च कुरुते वशे ॥&lt;br&gt;&#xA;११६. सन्दधानो हि कालेन विगृह्णन्श्चारिभिः सह ।&lt;br&gt;&#xA;११७. स्वपक्षे वर्धनं कुर्वन् महदैश्वर्यमश्नुते ॥&lt;br&gt;&#xA;११८. हीयमानेन कर्तव्यो राज्ञा सन्धिः समेन च ।&lt;br&gt;&#xA;११९. न शत्रुमवमन्येत ज्यायान् कुर्वीत विग्रहम्॥&lt;br&gt;&#xA;१२०. तन्मह्यं रोचते सन्धिः सह रामेण रावण ।&lt;br&gt;&#xA;१२१. यदर्थमभियुक्तोऽसि सीता तस्मै प्रदीयताम्॥&lt;br&gt;&#xA;१२२. तस्य देवर्षयः सर्वे गन्धर्वाश्च जयैषिणः ।&lt;br&gt;&#xA;१२३. विरोधं मा गमः तेन सन्धिस्ते तेन रोचताम्॥&lt;br&gt;&#xA;१२४. धर्मो वै ग्रसतेऽधर्मं यदा कृतमभूद्युगम्।&lt;br&gt;&#xA;१२५. अधर्मो ग्रसते धर्मं यदा तिष्यः प्रवर्तते ॥&lt;br&gt;&#xA;१२६. तत् त्वया चरता लोकान् धर्मोऽपि निहतो महान् ।&lt;br&gt;&#xA;१२७. अधर्मः प्रगृहीतश्च तेनास्मद् बलिनः परे ॥&lt;br&gt;&#xA;१२८. स प्रवृद्धः प्रमादात् तेऽधर्मोऽभिग्रसते हि नः ॥&lt;br&gt;&#xA;१२९. विषयेषु प्रसक्तेन यत्किञ्चित्कारिणा त्वया ।&lt;br&gt;&#xA;१३०. ऋषीणामग्निकल्पानामुद्वेगो जनितो महान् ॥&lt;br&gt;&#xA;१३१. तेषु तेषु च देशेषु पुण्येष्वेव दृढव्रतैः ।&lt;br&gt;&#xA;१३२. चर्यमाणं तपस्तीव्रं सन्तापयति राक्षसान् ॥&lt;br&gt;&#xA;१३३. देवदानवयक्षेभ्यो गृहीतश्च वरस्त्वया ।&lt;br&gt;&#xA;१३४. मनुष्या वानरा ऋक्षा गोलाङ्गूला महाबलाः ।&lt;br&gt;&#xA;१३५. बलवन्त इहागम्य गर्जन्ति दृढविक्रमाः ॥&lt;br&gt;&#xA;१३६. उत्पातान् विविधान् दृष्ट्वा घोरान् बहुविधांस्तथा ।&lt;br&gt;&#xA;१३७. विनाशमनुपश्यामि सर्वेषां रक्षसामहम्॥&lt;br&gt;&#xA;१३८. ज्ञात्वावधार्य कर्माणि क्रियतामायतिक्षमम्॥&lt;br&gt;&#xA;१३९. तत् तु माल्यवतो वाक्यं हितमुक्तं दशाननः ।&lt;br&gt;&#xA;१४०. न मर्षयति दुष्टात्मा कालस्य वशमागतः ॥&lt;br&gt;&#xA;१४१. स बद्ध्वा भ्रुकुटिं वक्त्रे माल्यवन्तमथाब्रवीत् ।&lt;br&gt;&#xA;१४२. मानुषं कृपणं राममेकं शाखामृगाश्रयम्।&lt;br&gt;&#xA;१४३. समर्थं मन्यसे केन त्यक्तं पित्रा वनालयम्॥&lt;br&gt;&#xA;१४४. रक्षसामीश्वरं मां च देवानां च भयङ्करम्।&lt;br&gt;&#xA;१४५. हीनं मां मन्यसे केन अहीनं सर्वविक्रमैः ॥&lt;br&gt;&#xA;१४६. वीरद्वेषेण वा शङ्के पक्षपातेन वा रिपोः ।&lt;br&gt;&#xA;१४७. त्वयाहं परुषान्युक्तो परप्रोत्साहनेन वा ॥&lt;br&gt;&#xA;१४८. प्रभवन्तं पदस्थं हि परुषं कोऽभिभाषते ।&lt;br&gt;&#xA;१४९. पण्डितः शास्त्रतत्त्वज्ञो विना प्रोत्साहनाद् रिपोः ॥&lt;br&gt;&#xA;१५०. द्वन्द्वे यस्य न तिष्ठन्ति दैवतान्यपि संयुगे ।&lt;br&gt;&#xA;१५१. स कस्मात् रावणो युद्धे भयमाहारयिष्यति ॥&lt;br&gt;&#xA;१५२. द्विधा भज्येयमप्येवं न नमेयं तु कस्यचित् ।&lt;br&gt;&#xA;१५३. एष मे सहजो दोषः स्वभावो दुरतिक्रमः ॥&lt;br&gt;&#xA;१५४. यदि तावत् समुद्रे तु सेतुर्बद्धो यदृच्छया ।&lt;br&gt;&#xA;१५५. रामेण विस्मयः कोऽत्र येन ते भयमागतम्॥&lt;br&gt;&#xA;१५६. स तु तीर्त्वार्णवं रामः सह वानरसेनया ।&lt;br&gt;&#xA;१५७. प्रतिजानामि ते सत्यं न जीवन् प्रतियास्यति ॥&lt;br&gt;&#xA;१५८. एवं ब्रुवाणं संरब्धं रुष्टं विज्ञाय रावणम्।&lt;br&gt;&#xA;१५९. व्रीडितो माल्यवान् वाक्यं नोत्तरं प्रत्यपद्यत ॥&lt;br&gt;&#xA;१६०. रावणस्तु सहामात्यो मन्त्रयित्वा विमृश्य च ।&lt;br&gt;&#xA;१६१. लङ्कायास्तु तदा गुप्तिं कृत्वा राक्षसपुङ्गवः ।&lt;br&gt;&#xA;१६२. कृतकृत्यमिवात्मानं मन्यते कालचोदितः ॥&lt;br&gt;&#xA;१६३. नरवानरराजानौ स तु वायुसुतः कपिः ।&lt;br&gt;&#xA;१६४. जाम्बवान्(अङ्गदश्चैव लक्ष्मणश्च) विभीषणः ।&lt;br&gt;&#xA;१६५. अमित्रविषयं प्राप्ताः समवेताः समर्थयन् ॥&lt;br&gt;&#xA;१६६. इयं स लक्ष्यते लङ्का पुरी रावणपालिता ।&lt;br&gt;&#xA;१६७. सासुरोरगगन्धर्वैरमरैरपि दुर्जया ॥&lt;br&gt;&#xA;१६८. कार्यसिद्धिं पुरस्कृत्य मन्त्रयध्वं विनिर्णये ।&lt;br&gt;&#xA;१६९. नित्यं सन्निहितो यत्र रावणो राक्षसाधिपः ॥&lt;br&gt;&#xA;१७०. अथ तेषु ब्रुवाणेषु रावणावरजोऽब्रवीत् ।&lt;br&gt;&#xA;१७१. वाक्यमग्राम्यपदवत् पुष्कलार्थं विभीषणः ॥&lt;br&gt;&#xA;१७२. गत्वा लङ्कां ममामात्याः पुरीं पुनरिहागताः ।&lt;br&gt;&#xA;१७३. विधानं विहितं यच्च तद् दृष्ट्वा समुपस्थिताः ॥&lt;br&gt;&#xA;१७४. पूर्वं प्रहस्तः सबलो द्वारमासाद्य तिष्ठति ।&lt;br&gt;&#xA;१७५. दक्षिणं च महावीर्यौ महापार्श्वमहाबलौ ॥&lt;br&gt;&#xA;१७६. इन्द्रजित् पश्चिमं द्वारं राक्षसैर्बहुभिर्वृतः ।&lt;br&gt;&#xA;१७७. उत्तरं नगरद्वारं रावणः स्वयमास्थितः ॥&lt;br&gt;&#xA;१७८. विरूपाक्षस्तु सबलो मध्यमं गुल्ममाश्रितः ॥&lt;br&gt;&#xA;१७९. गजानां दशसाहस्रं रथानामयुतं तथा ।&lt;br&gt;&#xA;१८०. हयानामयुते द्वे च साग्रकोटिश्च रक्षसाम्॥&lt;br&gt;&#xA;१८१. विक्रान्ता बलवन्तश्च संयुगेष्वाततायिनः ।&lt;br&gt;&#xA;१८२. इष्टा राक्षसराजस्य नित्यमेते निशाचराः ॥&lt;br&gt;&#xA;१८३. एकैकस्यात्र युद्धार्थे राक्षसस्य विशांपते ।&lt;br&gt;&#xA;१८४. परीवारः सहस्राणां सहस्रमुपतिष्ठते ॥&lt;br&gt;&#xA;१८५. कुबेरं तु यदा राम रावणः प्रतियुद्ध्यति ।&lt;br&gt;&#xA;१८६. षष्ठिः शतसहस्राणि तदा निर्यान्ति राक्षसाः ॥&lt;br&gt;&#xA;१८७. पराक्रमेण वीर्येण तेजसा सत्त्वगौरवात् ।&lt;br&gt;&#xA;१८८. सदृशाह्यत्र दर्पेण रावणस्य दुरात्मनः ॥&lt;br&gt;&#xA;१८९. अत्र मन्युर्न कर्तव्यः कोपये त्वां न भीषये ।&lt;br&gt;&#xA;१९०. समर्थो ह्यसि वीर्येण सुराणामपि निग्रहे ॥&lt;br&gt;&#xA;१९१. रावणावरजे वाक्यमेवं ब्रुवति राघवः ।&lt;br&gt;&#xA;१९२. शत्रूणां प्रतिघातार्थमिदं वचनमब्रवीत् ॥&lt;br&gt;&#xA;१९३. पूर्वद्वारं तु लङ्काया नीलो वानरपुङ्गवः ।&lt;br&gt;&#xA;१९४. प्रहस्तं प्रतियोद्धा स्यात् वानरैर्बहुभिर्वृतः ॥&lt;br&gt;&#xA;१९५. अङ्गदो वालिपुत्रस्तु बलेन महता वृतः ।&lt;br&gt;&#xA;१९६. दक्षिणे बाधतां द्वारे महापार्श्वमहोदरौ ॥&lt;br&gt;&#xA;१९७. हनुमान् पश्चिमद्वारं निष्पीड्य पवनात्मजः ।&lt;br&gt;&#xA;१९८. प्रविशत्वप्रमेयात्मा बहुभिः कपिभिर्वृतः ॥&lt;br&gt;&#xA;१९९. उत्तरं नगरद्वारमहं सौमित्रिणा सह ।&lt;br&gt;&#xA;२००. निपीड्याभिप्रवेक्ष्यामि सबलो यत्र रावणः ॥&lt;br&gt;&#xA;२०१. वानरेन्द्रश्च बलवान् ऋक्षराजश्च वीर्यवान् ।&lt;br&gt;&#xA;२०२. राक्षसेन्द्रानुजश्चैव गुल्मे भवतु मध्यमे ॥&lt;br&gt;&#xA;२०३. एषा भवतु नः संज्ञा युद्धेऽस्मिन् वानरे बले ।&lt;br&gt;&#xA;२०४. वानरा एव नश्चिह्नं स्वजनेऽस्मिन् भविष्यति ॥&lt;br&gt;&#xA;२०५. वयं तु मानुषेणैव सप्त योत्स्यामहे परान् ।&lt;br&gt;&#xA;२०६. अहमेव सहभ्रात्रा लक्ष्मणेन महौजसा ।&lt;br&gt;&#xA;२०७. आत्मना पञ्चमश्चायं सखा मम विभीषणः ॥&lt;br&gt;&#xA;२०८. स रामः कृत्यसिद्ध्यर्थमेवमुक्त्वा विभीषणम्।&lt;br&gt;&#xA;२०९. सुवेलारोहणे बुद्धिं चकार मतिमान् प्रभुः ॥&lt;br&gt;&#xA;२१०. ततो रामः सुवेलाग्रं योजनद्वयमण्डलम्।&lt;br&gt;&#xA;२११. उपारोहत् ससुग्रीवो हरियूथैः समन्वितः ॥&lt;br&gt;&#xA;२१२. शिखरं तु त्रिकूटस्य स ददर्श दिविस्पृशम्।&lt;br&gt;&#xA;२१३. मनसापि दुरारोहं किं पुनः कर्मणा जनैः ॥&lt;br&gt;&#xA;२१४. निविष्टा तस्य शिखरे लङ्का रावणपालिता ।&lt;br&gt;&#xA;२१५. दशयोजनविस्तीर्णा विंशद्योजनमायता ॥&lt;br&gt;&#xA;२१६. तां समृद्धां समृद्धार्थां लक्ष्मीवान् लक्ष्मणाग्रजः ।&lt;br&gt;&#xA;२१७. रावणस्य पुरीं रामो ददर्श सह वानरैः ॥&lt;br&gt;&#xA;२१८. तस्य गोपुरशृङ्गस्थं राक्षसेन्द्रं ददर्श ह ।&lt;br&gt;&#xA;२१९. नीलजीमूतसङ्काशं हेमसन्छादिताम्बरम्।&lt;br&gt;&#xA;२२०. सन्ध्यातपेन सन्छन्नं मेघराशिमिवाम्बरे ॥&lt;br&gt;&#xA;२२१. दर्शनात् राक्षसेन्द्रस्य सुग्रीवः सहसोत्थितः ।&lt;br&gt;&#xA;२२२. क्रोधवेगेन संयुक्तः सत्त्वेन च बलेन च ।&lt;br&gt;&#xA;२२३. अचलाग्रातथोत्थाय पुप्लुवे गोपुरस्थले ॥&lt;br&gt;&#xA;२२४. स्थित्वा मुहूर्तं सम्प्रेक्ष्य निर्भयेनान्तरात्मना ।&lt;br&gt;&#xA;२२५. तृणीकृत्य च तद्रक्षः सोऽब्रवीत् परुषं वचः ॥&lt;br&gt;&#xA;२२६. लोकनाथस्य रामस्य सखा दासोऽस्मि राक्षस ।&lt;br&gt;&#xA;२२७. न मया मोक्ष्यसेऽद्य त्वं पार्थिवेन्द्रस्य तेजसा ॥&lt;br&gt;&#xA;२२८. इत्युक्त्वा सहसोत्पत्य पुप्लुवे तस्य चोपरि ।&lt;br&gt;&#xA;२२९. आकृष्य मुकुटं चित्रं पातयामास तद् भुवि ॥&lt;br&gt;&#xA;२३०. समीक्ष्य तूर्णमायान्तं बभाषे तं निशाचरः ।&lt;br&gt;&#xA;२३१. सुग्रीवस्त्वं परोक्षं मे हीनग्रीवो भविष्यसि ॥&lt;br&gt;&#xA;२३२. इत्युक्त्वोत्थाय तं क्षिप्रं बाहुभ्यामाक्षिपत् तले ।&lt;br&gt;&#xA;२३३. कन्दुवत् स समुत्थाय बाहुभ्यामाक्षिपत् हरिः ॥&lt;br&gt;&#xA;२३४. तौ परस्परमासाद्य यत्तौ अन्योन्यसूदने ।&lt;br&gt;&#xA;२३५. मार्जाराविव भक्षार्थेऽवतस्थाते मुहुर्मुहुः ॥&lt;br&gt;&#xA;२३६. मण्डलानि विचित्राणि स्थानानि विविधानि च ।&lt;br&gt;&#xA;२३७. तौ विचेरतुरन्योन्यं वानरेन्द्रश्च रावणः ॥&lt;br&gt;&#xA;२३८. मुष्टिप्रहारैश्च तलप्रहारैः&lt;br&gt;&#xA;२३९. अरत्निघातैश्च कराग्रघातैः ।&lt;br&gt;&#xA;२४०. तौ चक्रतुर्युद्धमसह्यरूपम्&lt;br&gt;&#xA;२४१. महाबलौ राक्षसवानरेन्द्रौ ॥&lt;br&gt;&#xA;२४२. एतस्मिन्नन्तरे रक्षो मायाबलमथात्मनः ।&lt;br&gt;&#xA;२४३. आरब्धुमुपसम्पेदे ज्ञात्वा तं वानराधिपः ।&lt;br&gt;&#xA;२४४. उत्पपात तदाकाशं जितकाशि जितक्लमः ।&lt;br&gt;&#xA;२४५. रावणः स्थित एवात्र हरिराजेन वञ्चितः ॥&lt;br&gt;&#xA;२४६. अथ हरिवरनाथः प्राप्तसङ्ग्रामकीर्तिः&lt;br&gt;&#xA;२४७. निशिचरपतिमाजौ योजयित्वा श्रमेण ।&lt;br&gt;&#xA;२४८. गगनमतिविशालं लङ्घयित्वार्कसूनुः&lt;br&gt;&#xA;२४९. हरिगणबलमध्ये रामपार्श्वं जगाम ॥&lt;br&gt;&#xA;२५०. अथ तस्मिन् निमित्तानि दृष्ट्वा लक्ष्मणपूर्वजः ।&lt;br&gt;&#xA;२५१. सुग्रीवं सम्परिष्वज्य रामो वचनमब्रवीत् ॥&lt;br&gt;&#xA;२५२. असम्मन्त्र्य मया सार्धं तदिदं साहसं कृतम्।&lt;br&gt;&#xA;२५३. एवं साहसयुक्तानि न कुर्वन्ति जनेश्वराः ॥&lt;br&gt;&#xA;२५४. संशये स्थाप्य मां चेदं बलं चेमं विभीषणम्।&lt;br&gt;&#xA;२५५. कष्टं कृतमिदं वीर साहसं साहसप्रिय ॥&lt;br&gt;&#xA;२५६. इदानीं मा कृथा वीर एवंविधमरिन्दम ।&lt;br&gt;&#xA;२५७. त्वयि किञ्चित् समापन्ने किं कार्यं सीतया मम ॥&lt;br&gt;&#xA;२५८. तमेवं वादिनं रामं सुग्रीवः प्रत्यभाषत ।&lt;br&gt;&#xA;२५९. तव भार्यापहर्तारं दृष्ट्वा राघव रावणम्।&lt;br&gt;&#xA;२६०. मर्षयामि कथं वीर जानन् विक्रममात्मनः ॥&lt;br&gt;&#xA;२६१. इत्येवं वादिनं वीरमभिनन्द्य च राघवः ।&lt;br&gt;&#xA;२६२. लक्ष्मणं लक्ष्मिसम्पन्नमिदं वचनमब्रवीत् ॥&lt;br&gt;&#xA;२६३. लोकक्षयकरं भीमं भयं पश्याम्युपस्थितम्।&lt;br&gt;&#xA;२६४. निबर्हणं प्रवीराणां ऋक्षवानरराक्षसाम्॥&lt;br&gt;&#xA;२६५. मेघाः क्रव्यादसङ्काशाः परुषाः परुषस्वनाः ।&lt;br&gt;&#xA;२६६. क्रूराः क्रूरं प्रवर्षन्ति मिश्रं शोणितबिन्दुभिः ॥&lt;br&gt;&#xA;२६७. आदित्यमभिवाश्यन्ति जनयन्तो महद्भयम्।&lt;br&gt;&#xA;२६८. दीना दीनस्वरा घोरा अप्रशस्ता मृगद्विजाः ॥&lt;br&gt;&#xA;२६९. युगान्तमिव लोकस्य पश्य लक्ष्मण शंसति ।&lt;br&gt;&#xA;२७०. शैलैः शूलैश्च खड्गैश्च विमुक्तैः कपिराक्षसैः ।&lt;br&gt;&#xA;२७१. भविष्यत्यावृता भूमिः मांसशोणितकर्दमा ॥&lt;br&gt;&#xA;२७२. क्षिप्रमद्य दुराधर्षां पुरीं रावणपालिताम्।&lt;br&gt;&#xA;२७३. अभियाम जवेनैव सर्वतो हरिभिर्वृताः ॥&lt;br&gt;&#xA;२७४. इत्येवं तु वदन् वीरो लक्ष्मणं लक्ष्मणाग्रजः ।&lt;br&gt;&#xA;२७५. तस्मादवातरत् शीघ्रं पर्वताग्रात् महाबलः ॥&lt;br&gt;&#xA;२७६. ततः काले महाबाहुर्बलेन महता वृतः ।&lt;br&gt;&#xA;२७७. प्रस्थितः पुरतो धन्वी लङ्कामभिमुखः पुरीम्॥&lt;br&gt;&#xA;२७८. ततः पश्चात् सुमहती पृतनर्क्षवनौकसाम्।&lt;br&gt;&#xA;२७९. प्रच्छाद्य महतीं भूमिमनुयाति स्म राघवम्॥&lt;br&gt;&#xA;२८०. ते तु वानरशार्दूलाः शार्दूला इव दंष्‍ट्रिणः ।&lt;br&gt;&#xA;२८१. गृहीत्वा द्रुमशैलाग्रान् हृष्टा युद्धाय तस्थिरे ॥&lt;br&gt;&#xA;२८२. दशनागबलाः केचित् केचित् दशगुणोत्तराः ।&lt;br&gt;&#xA;२८३. केचिन्नागसहस्रस्य बभूवुस्तुल्यविक्रमाः ॥&lt;br&gt;&#xA;२८४. परिपूर्णमिवाकाशं सम्पूर्णेव च मेदिनी ।&lt;br&gt;&#xA;२८५. लङ्कामुपनिविष्टैश्च सम्पतद्भिश्च वानरैः ॥&lt;br&gt;&#xA;२८६. वानरैर्बलवद्भिश्च बभूव द्रुमपाणिभिः ।&lt;br&gt;&#xA;२८७. सर्वतः संवृता लङ्का दुष्प्रवेशापि वायुना ॥&lt;br&gt;&#xA;२८८. महान् शब्दोऽभवत् तत्र बलौघस्याभिवर्ततः ।&lt;br&gt;&#xA;२८९. सागरस्येव भिन्नस्य यथा स्यात् सलिलस्वनः ॥&lt;br&gt;&#xA;२९०. राघवः सन्निवेश्यैवं स्वसैन्यं रक्षसां वधे ।&lt;br&gt;&#xA;२९१. विभीषणस्यानुमते राजधर्ममनुस्मरन् ।&lt;br&gt;&#xA;२९२. अङ्गदं वालितनयं समाहूयेदमब्रवीत् ॥&lt;br&gt;&#xA;२९३. गत्वा सौम्य दशग्रीवं ब्रूहि मद्वचनात् कपे ।&lt;br&gt;&#xA;२९४. लङ्घयित्वा पुरीं लङ्कां भयं त्यक्त्वा गतव्यथः ॥&lt;br&gt;&#xA;२९५. ऋषीणां देवतानां च गन्धर्वाप्सरसां तथा ।&lt;br&gt;&#xA;२९६. यच्च पापं कृतं मोहादवलिप्तेन राक्षस ।&lt;br&gt;&#xA;२९७. तस्य पापस्य सम्प्राप्ता व्युष्टिरद्य दुरासदा ॥&lt;br&gt;&#xA;२९८. बलेन येन वै सीतां मायया राक्षसाधम ।&lt;br&gt;&#xA;२९९. मामतिक्रामयित्वा त्वं हृतवान्स्तन्निदर्शय ॥&lt;br&gt;&#xA;३००. अराक्षसमिमं लोकं कर्तास्मि निशितैः शरैः ।&lt;br&gt;&#xA;३०१. न चेच्छरणमभ्येषि तामादाय तु मैथिलीम्॥&lt;br&gt;&#xA;३०२. धर्मात्मा रक्षसां श्रेष्ठः सम्प्राप्तोऽयं विभीषणः ।&lt;br&gt;&#xA;३०३. लङ्कैश्वर्यं ध्रुवं श्रीमानिदं प्राप्नोत्यकण्टकम्॥&lt;br&gt;&#xA;३०४. युध्यस्व मा धृतिं कृत्वा शौर्यमालम्ब्य राक्षस ।&lt;br&gt;&#xA;३०५. मच्छरैस्त्वं रणे शान्तस्ततः पूतो भविष्यसि ॥&lt;br&gt;&#xA;३०६. ब्रवीमि त्वां हितं वाक्यं क्रियतामौर्ध्वदैहिकम्।&lt;br&gt;&#xA;३०७. सुदृष्टा क्रियतां लङ्का जीवितं ते मयि स्थितम्॥&lt;br&gt;&#xA;३०८. इत्युक्तः स तु तारेयो रामेणाक्लिष्टकर्मणा ।&lt;br&gt;&#xA;३०९. जगामाकाशमाविश्य मूर्तिमानिव हव्यवाट् ॥&lt;br&gt;&#xA;३१०. सोऽतिपत्य मुहूर्तेन श्रीमान् रावणमन्दिरम्।&lt;br&gt;&#xA;३११. ददर्शासीनमव्यग्रं रावणं सचिवैः सह ॥&lt;br&gt;&#xA;३१२. तद् रामवचनं सर्वमन्यूनाधिकमुत्तमम्।&lt;br&gt;&#xA;३१३. सामात्यं श्रावयामास निवेद्यात्मानमात्मना ॥&lt;br&gt;&#xA;३१४. श्रुत्वा तद् रोषमापन्नो निशाचरगणेश्वरः ।&lt;br&gt;&#xA;३१५. गृह्यतामिति दुर्मेधा शशास सचिवान्स्तदा ॥&lt;br&gt;&#xA;३१६. जगृहुस्तं ततो घोराश्चत्वारो रजनीचराः ॥&lt;br&gt;&#xA;३१७. ग्राहयामास तारेयः स्वयमात्मानमात्मवान् ।&lt;br&gt;&#xA;३१८. बलं दर्शयितुं वीरो यातुधानगणे तदा ॥&lt;br&gt;&#xA;३१९. स तान् बाहुद्वयासक्तानादाय पतगानिव ।&lt;br&gt;&#xA;३२०. प्रासादं शैलसङ्काशं उत्पपाताङ्गदस्तदा ॥&lt;br&gt;&#xA;३२१. तस्योत्पतनवेगेन निर्धूतास्तत्र राक्षसाः ।&lt;br&gt;&#xA;३२२. भूमौ निपतिताः सर्वे राक्षसेन्द्रस्य पश्यतः ॥&lt;br&gt;&#xA;३२३. ततः प्रासादशिखरं शैलशृङ्गमिवोन्नतम्।&lt;br&gt;&#xA;३२४. चक्राम राक्षसेन्द्रस्य वालिपुत्रः प्रतापवान् ॥&lt;br&gt;&#xA;३२५. पफाल च तदाक्रान्तं दशग्रीवस्य पश्यतः ।&lt;br&gt;&#xA;३२६. पुरा हिमवतः शृङ्गं वज्रेणेव विदारितम्॥&lt;br&gt;&#xA;३२७. भङ्क्त्वा प्रासादशिखरं नाम विश्राव्य चात्मनः ।&lt;br&gt;&#xA;३२८. विनद्य सुमहानादमुत्पपात विहायसा ॥&lt;br&gt;&#xA;३२९. व्यथयन् राक्षसान् सर्वान् हर्षयन्श्चापि वानरान् ।&lt;br&gt;&#xA;३३०. स वानराणां मध्ये तु रामपार्श्वमुपागतः ॥&lt;br&gt;&#xA;३३१. रामस्तु बहुभिर्हृष्टैर्विनदद्भिः प्लवङ्गमैः ।&lt;br&gt;&#xA;३३२. वृतो रिपुवधाकाङ्क्षी युद्धायैवाभ्यवर्तत ॥&lt;br&gt;&#xA;३३३. दृष्ट्वा दाशरथिर्लङ्कां चित्रध्वजपताकिनीम्।&lt;br&gt;&#xA;३३४. निपीड्यमानां धर्मात्मा वैदेहीमनुचिन्तयन् ।&lt;br&gt;&#xA;३३५. क्षिप्रमाज्ञापयद् रामो वानरान् द्विषतां वधे ॥&lt;br&gt;&#xA;३३६. ते ताम्रवक्त्रा हेमाभा रामार्थे त्यक्तजीविताः ।&lt;br&gt;&#xA;३३७. लङ्कामेवाभ्यवर्तन्त सालभूधरयोधिनः ॥&lt;br&gt;&#xA;३३८. जयत्युरुबलो रामो लक्ष्मणश्च महाबलः ।&lt;br&gt;&#xA;३३९. राजा जयति सुग्रीवो राघवेणाभिपालितः ॥&lt;br&gt;&#xA;३४०. इत्येवं घोषयन्तश्च गर्जन्तश्च प्लवङ्गमाः ।&lt;br&gt;&#xA;३४१. अभ्यधावन्त लङ्कायाः प्राकारं कामरूपिणः ॥&lt;br&gt;&#xA;३४२. ततः कोपपरीतात्मा रावणो राक्षसेश्वरः ।&lt;br&gt;&#xA;३४३. निर्याणं सर्वसैन्यानां द्रुतमाज्ञापयत् तदा ॥&lt;br&gt;&#xA;३४४. रथैश्चादित्यसङ्काशैः कवचैश्च मनोरमैः ।&lt;br&gt;&#xA;३४५. निर्ययू राक्षसा वीरा नादयन्तो दिशो दश ॥&lt;br&gt;&#xA;३४६. एतस्मिन्नन्तरे तेषामन्योन्यमभिधावताम्।&lt;br&gt;&#xA;३४७. रक्षसां वानराणां च द्वन्द्वयुद्धमवर्तत ॥&lt;br&gt;&#xA;३४८. हरिराक्षसदेहेभ्यः प्रभूताः केशशाद्वलाः ।&lt;br&gt;&#xA;३४९. शरीरसङ्घाटवहाः प्रसुस्रुः शोणितापगाः ॥&lt;br&gt;&#xA;३५०. अङ्गदेनेन्द्रजित् सार्धं वालिपुत्रेण राक्षसः ।&lt;br&gt;&#xA;३५१. अयुध्यत महातेजाः त्र्यम्बकेण यथान्धकः ॥&lt;br&gt;&#xA;३५२. आजघानेन्द्रजित् क्रुद्धो वज्रेणेव शतक्रतुः ।&lt;br&gt;&#xA;३५३. अङ्गदं गदया वीरं शत्रुसैन्यविदारणम्॥&lt;br&gt;&#xA;३५४. तस्य काञ्चनचित्राङ्गं रथं साश्वं ससारथिम्।&lt;br&gt;&#xA;३५५. जघान गदया श्रीमानङ्गदो वेगवान् हरिः ॥&lt;br&gt;&#xA;३५६. इन्द्रजित् तु रथं त्यक्त्वा हताश्वो हतसारथिः ।&lt;br&gt;&#xA;३५७. अङ्गदेन महाकायस्तत्रैवान्तरधीयत ॥&lt;br&gt;&#xA;३५८. सोऽन्तर्धानगतः पापो रावणी रणकर्शितः ।&lt;br&gt;&#xA;३५९. अदृश्यो निशितान् बाणान् मुमोचाशनिवर्चसः ॥&lt;br&gt;&#xA;३६०. रामं च लक्ष्मणं चैव घोरैर्नागमयैः शरैः ।&lt;br&gt;&#xA;३६१. बिभेद समरे क्रुद्धः सर्वगात्रेषु राक्षसः ॥&lt;br&gt;&#xA;३६२. ततः पर्यन्तरक्षाक्षो भिन्नाञ्जनचयोपमः ।&lt;br&gt;&#xA;३६३. रावणिर्भ्रातरौ वाक्यमन्तर्धानगतोऽब्रवीत् ॥&lt;br&gt;&#xA;३६४. युध्यमानमनालक्ष्यं शक्रोऽपि त्रिदशेश्वरः ।&lt;br&gt;&#xA;३६५. द्रष्टुमासादितुं वापि न शक्तः किं पुनर्युवाम्॥&lt;br&gt;&#xA;३६६. प्रापिताविषुजालेन राघवौ कङ्कपत्रिणा ।&lt;br&gt;&#xA;३६७. एष रोषपरीतात्मा नयामि यमसादनम्॥&lt;br&gt;&#xA;३६८. एवमुक्त्वा तु धर्मज्ञौ भ्रातरौ रामलक्ष्मणौ ।&lt;br&gt;&#xA;३६९. निर्बिभेद शितैर्बाणैः प्रजहर्ष ननाद च ॥&lt;br&gt;&#xA;३७०. भिन्नाञ्जनचयश्यामो विस्फार्य विपुलं धनुः ।&lt;br&gt;&#xA;३७१. भूय एव शरान् घोरान् विससर्ज महामृधे ॥&lt;br&gt;&#xA;३७२. ततो मर्मसु मर्मज्ञो मज्जयन् निशितान् शरान् ।&lt;br&gt;&#xA;३७३. रामलक्ष्मणयोर्वीरो ननाद च मुहुर्मुहुः ॥&lt;br&gt;&#xA;३७४. बद्धौ तु शरबन्धेन तावुभौ रणमूर्धनि ।&lt;br&gt;&#xA;३७५. निपेततुर्महेश्वासौ जगत्यां जगतीपती ॥&lt;br&gt;&#xA;३७६. न ह्यविद्धं तयोर्गात्रे बभूवाङ्गुलमन्तरम्।&lt;br&gt;&#xA;३७७. नानिर्विण्णं न चाध्वस्तमाकराग्रादजिह्मगैः ॥&lt;br&gt;&#xA;३७८. तौ तु क्रूरेण निहतौ रक्षसा कामरूपिणा ।&lt;br&gt;&#xA;३७९. असृक् सुस्रुवतुस्तीव्रं जलं प्रस्रवणाविव ॥&lt;br&gt;&#xA;३८०. बद्धौ तु तौ वीरशये शयानौ&lt;br&gt;&#xA;३८१. ते वानराः सम्परिवार्य तस्थुः ।&lt;br&gt;&#xA;३८२. समागता वायुसुतप्रमुख्याः&lt;br&gt;&#xA;३८३. विषादमार्ता परमं च जग्मुः ॥&lt;br&gt;&#xA;३८४. इन्द्रजित् त्वात्मनः कर्म तौ शयानौ समीक्ष्य च ।&lt;br&gt;&#xA;३८५. उवाच परमप्रीतो हर्षयन् सर्वराक्षसान् ॥&lt;br&gt;&#xA;३८६. दूषणस्य च हन्तारौ खरस्य च महाबलौ ।&lt;br&gt;&#xA;३८७. सादितौ मामकैर्बाणैर्भ्रातरौ रामलक्ष्मणौ ॥&lt;br&gt;&#xA;३८८. यत्कृते चिन्तयानस्य शोकार्तस्य पितुर्मम ।&lt;br&gt;&#xA;३८९. अस्पृष्ट्वा शयनं गात्रैस्त्रियामा याति शर्वरी ॥&lt;br&gt;&#xA;३९०. कृत्स्नेयं यत्कृते लङ्का नदी वर्षास्विवाकुला ।&lt;br&gt;&#xA;३९१. सोऽयं मूलहरोऽनर्थः सर्वेषां निहतो मया ॥&lt;br&gt;&#xA;३९२. रामस्य लक्ष्मणस्यैव सर्वेषां च वनौकसाम्।&lt;br&gt;&#xA;३९३. विक्रमा निष्फलाः सर्वे यथा शरदि तोयदाः ॥&lt;br&gt;&#xA;३९४. एवमुक्तास्तु ते सर्वे राक्षसाः कूटयोधिनः ।&lt;br&gt;&#xA;३९५. हतो राम इति ज्ञात्वा रावणिं समपूजयन् ॥&lt;br&gt;&#xA;३९६. निष्पन्दौ तु तदा दृष्ट्वा भ्रातरौ रामलक्ष्मणौ ।&lt;br&gt;&#xA;३९७. वसुधायां निरुच्‍छ्वासौ हतौ इत्यन्वमन्यत ॥&lt;br&gt;&#xA;३९८. हर्षेण तु समाविष्ट इन्द्रजित् समितिञ्जयः ।&lt;br&gt;&#xA;३९९. प्रविवेश पुरीं लङ्कां हर्षयन् सर्वराक्षसान् ॥&lt;br&gt;&#xA;४००. तत्र रावणमासाद्य अभिवाद्य कृताञ्जलिः ।&lt;br&gt;&#xA;४०१. आचचक्षे प्रियं पित्रे निहतौ रामलक्ष्मणौ ॥&lt;br&gt;&#xA;४०२. स हर्षवेगानुगतान्तरात्मा&lt;br&gt;&#xA;४०३. श्रुत्वा गिरं तस्य महारथस्य ।&lt;br&gt;&#xA;४०४. जहौ ज्वरं दाशरथेः समुत्थम्&lt;br&gt;&#xA;४०५. प्रहृष्टवाचाभिननन्द पुत्रम्॥&lt;br&gt;&#xA;४०६. रावणस्त्वथ संहृष्टो विसृज्येन्द्रजितं सुतम्।&lt;br&gt;&#xA;४०७. आजुहाव ततः सीतारक्षणी राक्षसीस्तदा ॥&lt;br&gt;&#xA;४०८. ता उवाच ततो हृष्टो राक्षसी राक्षसाधिपः ।&lt;br&gt;&#xA;४०९. हतौ इन्द्रजिताख्यात वैदेह्या रामलक्ष्मणौ ॥&lt;br&gt;&#xA;४१०. पुष्पकं तत् समारोप्य दर्शयध्वं रणे हतौ ।&lt;br&gt;&#xA;४११. यदाश्रयादवष्टब्धा नेयं मामुपतिष्ठते ॥&lt;br&gt;&#xA;४१२. सोऽस्या भर्ता सह भ्रात्रा निहतो रणमूर्धनि ।&lt;br&gt;&#xA;४१३. अवेक्ष्य विनिवृत्ताशा चान्यां गतिमपश्यती ।&lt;br&gt;&#xA;४१४. निरपेक्षा विशालाक्षी मामुपस्थास्यते स्वयम्॥&lt;br&gt;&#xA;४१५. ततः पुष्पकमादाय राक्षस्यो रावणाज्ञया ।&lt;br&gt;&#xA;४१६. अशोकवनिकास्थां तां मैथिलीं समुपानयन् ॥&lt;br&gt;&#xA;४१७. ततः पुष्पकमारोप्य सीतां त्रिजटया सह ।&lt;br&gt;&#xA;४१८. जग्मुर्दर्शयितुं तस्यै राक्षस्यो रामलक्ष्मणौ ॥&lt;br&gt;&#xA;४१९. ततः सीता ददर्शोभौ शयानौ शरतल्पगौ ।&lt;br&gt;&#xA;४२०. लक्ष्मणं चैव रामं च विसञ्ज्ञौ शरपीडितौ ॥&lt;br&gt;&#xA;४२१. विध्वस्तकवचौ वीरौ विप्रविद्धशरासनौ ।&lt;br&gt;&#xA;४२२. सायकैः छिन्नसर्वाङ्गौ शरस्तम्बमयौ क्षितौ ।&lt;br&gt;&#xA;४२३. प्रेक्ष्य पांसुषु वेष्टन्तौ रुरोद जनकात्मजा ॥&lt;br&gt;&#xA;४२४. भर्तारं निहतं दृष्ट्वा लक्ष्मणं च महाबलम्।&lt;br&gt;&#xA;४२५. विललाप भृशं सीता करुणं शोककर्शिता ॥&lt;br&gt;&#xA;४२६. ऊचुर्लाक्षणिका ये मां पुत्रिण्यविधवेति च ।&lt;br&gt;&#xA;४२७. तेऽद्य सर्वे हते रामे ज्ञानिनोऽनृतवादिनः ॥&lt;br&gt;&#xA;४२८. यज्वनो महिषीं ये मामूचुः पत्नीं च सत्रिणः ।&lt;br&gt;&#xA;४२९. तेऽद्य सर्वे हते रामे ज्ञानिनोऽनृतवादिनः ॥&lt;br&gt;&#xA;४३०. आधिराज्येऽभिषेको मे ब्राह्मणैः पतिना सह ।&lt;br&gt;&#xA;४३१. कृतान्तकुशलैरुक्तं तत् सर्वं वितथीकृतम्॥&lt;br&gt;&#xA;४३२. शोधयित्वा जनस्थानं प्रवृत्तिमुपलभ्य च ।&lt;br&gt;&#xA;४३३. तीर्त्वा सागरमक्षोभ्यं भ्रातरौ गोष्पदे हतौ ॥&lt;br&gt;&#xA;४३४. न कालस्यातिभारोऽस्ति कृतान्तस्य सुदुर्जयः ।&lt;br&gt;&#xA;४३५. यत्र रामः सहभ्रात्रा शेते युधि निपातितः ॥&lt;br&gt;&#xA;४३६. न शोचामि तथा रामं लक्ष्मणं च महारथम्।&lt;br&gt;&#xA;४३७. नात्मानं जननीं चापि यथा श्वश्रूं तपस्विनीम्॥&lt;br&gt;&#xA;४३८. परिदेवयमानां तां राक्षसी त्रिजटाब्रवीत् ।&lt;br&gt;&#xA;४३९. मा विषादं कृथा देवि भर्तायं तव जीवति ॥&lt;br&gt;&#xA;४४०. इदं विमानं वैदेहि पुष्पकं नाम नामतः ।&lt;br&gt;&#xA;४४१. दिव्यं त्वां धारयेन्नेदं यद्येतौ गतजीवितौ ॥&lt;br&gt;&#xA;४४२. इदं तु सुमहच्चिह्नं शनैः पश्यस्व मैथिलि ।&lt;br&gt;&#xA;४४३. निस्सञ्ज्ञौ अप्युभौ एतौ नैव लक्ष्मीर्वियुज्यते ॥&lt;br&gt;&#xA;४४४. प्रायेण गतसत्त्वानां पुरुषाणां गतायुषाम्।&lt;br&gt;&#xA;४४५. दृश्यमानेषु वक्त्रेषु परं भवति वैकृतम्॥&lt;br&gt;&#xA;४४६. अनृतं नोक्तपूर्वं मे न च वक्ष्यामि मैथिलि ।&lt;br&gt;&#xA;४४७. चारित्रसुखशीलत्वात् प्रविष्टासि मनो मम ॥&lt;br&gt;&#xA;४४८. सा त्वं भव सुविस्रब्धा अनुमानैः सुखोदयैः ।&lt;br&gt;&#xA;४४९. अहतौ पश्य काकुत्स्थौ स्नेहादेतद् ब्रवीमि ते ॥&lt;br&gt;&#xA;४५०. श्रुत्वा तु वचनं तस्याः सीता सुरसुतोपमा ।&lt;br&gt;&#xA;४५१. कृताञ्जलिरुवाचेमां एवमस्त्विति मैथिली ॥&lt;br&gt;&#xA;४५२. विमानं पुष्पकं तत्तु सन्निवर्त्य मनोजवम्।&lt;br&gt;&#xA;४५३. दीना त्रिजटया सीता लङ्कामेव प्रवेशिता ॥&lt;br&gt;&#xA;४५४. तस्मिन् प्रविष्टे लङ्कायां कृतार्थे रावणात्मजे ।&lt;br&gt;&#xA;४५५. राघवं परिवार्याथ ररक्षुर्वानरर्षभाः ॥&lt;br&gt;&#xA;४५६. वीक्षमाणा दिशः सर्वाः तिर्यगूर्ध्वं च वानराः ।&lt;br&gt;&#xA;४५७. तृणेष्वपि तु चेष्टत्सु राक्षसा इति मेनिरे ॥&lt;br&gt;&#xA;४५८. रामलक्ष्मणयोर्दृष्ट्वा शरीरे सायकैश्चिते ।&lt;br&gt;&#xA;४५९. सर्वाणि चाङ्गोपाङ्गानि सुग्रीवं भयमाविशत् ॥&lt;br&gt;&#xA;४६०. तमुवाच परित्रस्तं वानरेन्द्रं विभीषणः ।&lt;br&gt;&#xA;४६१. अलं त्रासेन सुग्रीव बाष्पवेगो निगृह्यताम्॥&lt;br&gt;&#xA;४६२. एवं प्रायाणि युद्धानि विजयो नास्ति नैष्ठिकः ॥&lt;br&gt;&#xA;४६३. सभाग्यशेषतास्माकं यदि वीर भविष्यति ।&lt;br&gt;&#xA;४६४. मोहमेतौ प्रहास्येते महात्मानौ महाबलौ ॥&lt;br&gt;&#xA;४६५. न कालः कपिराजेन्द्र वैक्लव्यमवलम्बितुम्।&lt;br&gt;&#xA;४६६. अतिस्नेहोऽपि कालेऽस्मिन् मरणायोपकल्पते ॥&lt;br&gt;&#xA;४६७. नैतत् किञ्चन रामस्य न च रामो मुमूर्षति ।&lt;br&gt;&#xA;४६८. नह्येनं हास्यते लक्ष्मीः दुर्लभा या गतायुषाम्॥&lt;br&gt;&#xA;४६९. तस्मादाश्वासयात्मानं बलं चाश्वासय स्वकम्।&lt;br&gt;&#xA;४७०. यावद् सैन्यानि सर्वाणि पुनः संस्थापयाम्यहम्॥&lt;br&gt;&#xA;४७१. समाश्वास्य तु सुग्रीवं राक्षसेन्द्रो विभीषणः ।&lt;br&gt;&#xA;४७२. विद्रुतं वानरानीकं तत् समाश्वासयत् पुनः ॥&lt;br&gt;&#xA;४७३. एतस्मिन्नन्तरे रामः प्रत्यबुद्ध्यत वीर्यवान् ।&lt;br&gt;&#xA;४७४. स्थिरत्वात् सत्त्वयोगाच्च शरैः सन्दानितोऽपि सन् ॥&lt;br&gt;&#xA;४७५. ततो दृष्ट्वा सुरुचिरं निषण्णं गाढमर्पितम्।&lt;br&gt;&#xA;४७६. भ्रातरं दीनवदनं पर्यदेवयदातुरः ॥&lt;br&gt;&#xA;४७७. किं नु मे सीतया कार्यं लब्धया जीवितेन वा ।&lt;br&gt;&#xA;४७८. शयानं योऽद्य पश्यामि भ्रातरं युधि निर्जितम्॥&lt;br&gt;&#xA;४७९. शक्या सीतासमा नारी मर्त्यलोके विचिन्वता ।&lt;br&gt;&#xA;४८०. न लक्ष्मणसमो भ्राता सचिवः सांपरायिकः ॥&lt;br&gt;&#xA;४८१. यथैव मां वनं यान्तमनुयातो महाद्युतिः ।&lt;br&gt;&#xA;४८२. अहमप्यनुयास्यामि तथैवैनं यमक्षयम्॥&lt;br&gt;&#xA;४८३. यत्तु शक्यं वयस्येन सुहृदा वा परं मम ।&lt;br&gt;&#xA;४८४. कृतं सुग्रीव तत् सर्वं भवता धर्मभीरुणा ॥&lt;br&gt;&#xA;४८५. मित्रकार्यं कृतमिदं भवद्भिर्वानरर्षभाः ।&lt;br&gt;&#xA;४८६. अनुज्ञाता मया सर्वे यथेष्टं गन्तुमर्हथ ॥&lt;br&gt;&#xA;४८७. शुश्रुवुः तस्य ये सर्वे वानराः परिदेवितम्।&lt;br&gt;&#xA;४८८. वर्तयाञ्चक्रिरेऽश्रूणि नेत्रैः कृष्णेतरेक्षणाः ॥&lt;br&gt;&#xA;४८९. एतस्मिन्नन्तरे वायुर्मेघाश्चापि सविद्युतः ।&lt;br&gt;&#xA;४९०. पर्यस्यन् सागरे तोयं कंपयन्निव मेदिनीम्॥&lt;br&gt;&#xA;४९१. महता पक्षवातेन सर्वद्वीपमहाद्रुमाः ।&lt;br&gt;&#xA;४९२. निपेतुर्भग्नविटपाः सलिले लवणाम्भसि ॥&lt;br&gt;&#xA;४९३. अभवन् पन्नगास्त्रस्ता भोगिनस्तत्र वासिनः ।&lt;br&gt;&#xA;४९४. शीघ्रं सर्वाणि यादांसि जग्मुश्च लवणार्णवम्॥&lt;br&gt;&#xA;४९५. ततो मुहूर्तात् गरुडं वैनतेयं महाबलम्।&lt;br&gt;&#xA;४९६. वानरा ददृशुः सर्वे ज्वलन्तमिव पावकम्॥&lt;br&gt;&#xA;४९७. तमागतमभिप्रेक्ष्य नागास्ते विप्रदुद्रुवुः ।&lt;br&gt;&#xA;४९८. यैस्तु तौ पुरुषौ बद्धौ शरभूतैर्महाबलैः ॥&lt;br&gt;&#xA;४९९. ततः सुपर्णः काकुत्स्थौ स्पृष्ट्वा प्रत्यभिनन्द्य च ।&lt;br&gt;&#xA;५००. विममर्श च पाणिभ्यां मुखे चन्द्रसमप्रभे ॥&lt;br&gt;&#xA;५०१. वैनतेयेन संस्पृष्टास्तयोः संरुरुहुर्व्रणाः ।&lt;br&gt;&#xA;५०२. सुवर्णे च तनू स्निग्धे तयोराशु बभूवतुः ॥&lt;br&gt;&#xA;५०३. तावुत्थाप्य महातेजा गरुडो वासवोपमौ ।&lt;br&gt;&#xA;५०४. उभौ च सस्वजे हृष्टो रामश्चैनमुवाच ह ॥&lt;br&gt;&#xA;५०५. भवत्प्रसादात् व्यसनं रावणिप्रभवं महत् ।&lt;br&gt;&#xA;५०६. उपायेन व्यतिक्रान्तौ शीघ्रं च बलिनौ कृतौ ॥&lt;br&gt;&#xA;५०७. को भवान् रूपसम्पन्नो दिव्यस्रगनुलेपनः ।&lt;br&gt;&#xA;५०८. वसानो विरजे वस्त्रे दिव्याभरणभूषितः ॥&lt;br&gt;&#xA;५०९. तमुवाच महातेजा वैनतेयो महाबलः ।&lt;br&gt;&#xA;५१०. पतत्रिराजः प्रीतात्मा हर्षपर्याकुलेक्षणम्॥&lt;br&gt;&#xA;५११. अहं सखा ते काकुत्स्थ प्रियः प्राणो बहिश्चरः ।&lt;br&gt;&#xA;५१२. गरुत्मानिह सम्प्राप्तो युवयोः साह्यकारणात् ॥&lt;br&gt;&#xA;५१३. एते नागाः काद्रवेयाः तीक्ष्णदंष्‍ट्राः विषोल्बणाः ।&lt;br&gt;&#xA;५१४. रक्षोमायाप्रभावेण शरभूतास्त्वदाश्रयाः ॥&lt;br&gt;&#xA;५१५. इमं श्रुत्वा तु वृत्तान्तं त्वरमाणोऽहमागतः ।&lt;br&gt;&#xA;५१६. सहसैवावयोः स्नेहात् सखित्वमनुपालयन् ॥&lt;br&gt;&#xA;५१७. सखे राघव धर्मज्ञ रिपूणामपि वत्सल ।&lt;br&gt;&#xA;५१८. अभ्यनुज्ञातुमिच्छामि गमिष्यामि यथासुखम्॥&lt;br&gt;&#xA;५१९. न च कौतूहलं कार्यं सखित्वं प्रति राघव ।&lt;br&gt;&#xA;५२०. कृतकर्मा रणे वीर सखित्वं प्रतिवेत्स्यसि ॥&lt;br&gt;&#xA;५२१. बालवृद्धावशेषां तु लङ्कां कृत्वा शरोर्मिभिः ।&lt;br&gt;&#xA;५२२. रावणं तु रिपुं हत्वा सीतां त्वमुपलप्स्यसे ॥&lt;br&gt;&#xA;५२३. इत्येवमुक्त्वा वचनं सुपर्णः शीघ्रविक्रमः ।&lt;br&gt;&#xA;५२४. रामं च नीरुजं कृत्वा परिष्वज्य च वीर्यवान् ।&lt;br&gt;&#xA;५२५. जगामाकाशमाविश्य मध्ये तेषां वनौकसाम्॥&lt;br&gt;&#xA;५२६. नीरुजौ राघवौ दृष्ट्वा ततो वानरयूथपाः ।&lt;br&gt;&#xA;५२७. सिंहनादं तदा नेदुः लाङ्गूलं दुधुवुश्च ते ॥&lt;br&gt;&#xA;५२८. तेषां सुभीमस्तुमुलो निनादो&lt;br&gt;&#xA;५२९. बभूव शाखामृगयूथपानाम्।&lt;br&gt;&#xA;५३०. क्षये निदाघस्य यथा घनानाम्&lt;br&gt;&#xA;५३१. नादः सुभीमो नदतां निशीथे ॥&lt;br&gt;&#xA;५३२. तेषां तु तुमुलं शब्दं श्रुत्वा तं (रावणो) भृशम्।&lt;br&gt;&#xA;५३३. सचिवानां (ततस्तस्य) मध्ये वचनमब्रवीत् ॥&lt;br&gt;&#xA;५३४. अयं च सुमहान् नादः शङ्कां जनयतीव मे ।&lt;br&gt;&#xA;५३५. ज्ञायतां तूर्णमेतेषां सर्वेषां च वनौकसाम्।&lt;br&gt;&#xA;५३६. शोककाले समुत्पन्ने हर्षकारणमुत्थितम्॥&lt;br&gt;&#xA;५३७. तथोक्तास्ते सुसम्भ्रान्ताः प्राकारमधिरुह्य च ।&lt;br&gt;&#xA;५३८. ददृशुः पालितां सेनां सुग्रीवेण महात्मना ॥&lt;br&gt;&#xA;५३९. तौ च मुक्तौ सुघोरेण शरबन्धेन राघवौ ।&lt;br&gt;&#xA;५४०. तदप्रियं दीनमुखा रावणस्य च राक्षसाः ।&lt;br&gt;&#xA;५४१. कृत्स्नं निवेदयामासुर्यथावत् वाक्यकोविदाः ॥&lt;br&gt;&#xA;५४२. तच्छ्रुत्वा वचनं तेषां राक्षसेन्द्रो महाबलः ।&lt;br&gt;&#xA;५४३. उवाचात्महितं काले प्रहस्तं युद्धकोविदम्॥&lt;br&gt;&#xA;५४४. पुरस्योपनिविष्टस्य सहसा पीडितस्य वा ।&lt;br&gt;&#xA;५४५. नान्यं युद्धात् प्रपश्यामि मोक्षं युद्धविशारद ॥&lt;br&gt;&#xA;५४६. अहं वा कुम्भकर्णो वा त्वं वा सेनापतिर्मम ।&lt;br&gt;&#xA;५४७. इन्द्रजिद्वा निकुम्भो वा वहेयुर्भारमीदृशम्॥&lt;br&gt;&#xA;५४८. स त्वं बलमतः शीघ्रमादाय परिगृह्य च ।&lt;br&gt;&#xA;५४९. विजयायाभिनिर्याहि यत्र सर्वे वनौकसः ॥&lt;br&gt;&#xA;५५०. रावणेनैवमुक्तस्तु प्रहस्तो वाहिनीपतिः ।&lt;br&gt;&#xA;५५१. राक्षसेन्द्रमुवाचेदमसुरेन्द्रमिवोशना ॥&lt;br&gt;&#xA;५५२. राजन् मन्त्रितपूर्वं नः कुशलैः सह मन्त्रिभिः ।&lt;br&gt;&#xA;५५३. प्रदानेन तु सीतायाः श्रेयो व्यवसितं मया ।&lt;br&gt;&#xA;५५४. अप्रदाने पुनर्युद्धं दृष्टमेव तदैव नः ॥&lt;br&gt;&#xA;५५५. सोऽहं दानैश्च मानैश्च सततं पूजितस्त्वया ।&lt;br&gt;&#xA;५५६. सान्त्वैश्च विविधैः काले किं न कुर्यां हितं तव ॥&lt;br&gt;&#xA;५५७. न हि मे जीवितं रक्ष्यं पुत्रदारधनानि च ।&lt;br&gt;&#xA;५५८. त्वं पश्य मां जुहूषन्तं त्वदर्थे जीवितं युधि ॥&lt;br&gt;&#xA;५५९. एवमुक्त्वा तु भर्तारं रावणं वाहिनीपतिः ।&lt;br&gt;&#xA;५६०. लङ्काया निर्ययौ तूर्णं बलेन महता वृतः ॥&lt;br&gt;&#xA;५६१. तस्य निर्याणघोषेण राक्षसानां च नर्दताम्।&lt;br&gt;&#xA;५६२. लङ्कायां सर्वभूतानि विनेदुर्विकृतैः स्वरैः ॥&lt;br&gt;&#xA;५६३. प्रहस्तं तं हि निर्यान्तं प्रख्यातगुणपौरुषम्।&lt;br&gt;&#xA;५६४. युधि नानाप्रहरणा कपिसेनाभ्यवर्तत ॥&lt;br&gt;&#xA;५६५. अभिसञ्जातघोषाणां प्रहस्तमभिगर्जताम्।&lt;br&gt;&#xA;५६६. गदाश्च परिघा प्रासा विविधाश्च परश्वधाः ।&lt;br&gt;&#xA;५६७. धनूंषि च विचित्राणि राक्षसानां जयैषिणाम्।&lt;br&gt;&#xA;५६८. प्रगृहीतान्यराजन्त वानरानभिधावताम्॥&lt;br&gt;&#xA;५६९. जगृहुः पादपान्श्चापि पुष्पितान्स्तु गिरीन्स्तथा ।&lt;br&gt;&#xA;५७०. शिलाश्च विपुला दीर्घा योद्धुकामा प्लवङ्गमाः ॥&lt;br&gt;&#xA;५७१. बहवो राक्षसा युद्धे बहून् वानरपुङ्गवान् ।&lt;br&gt;&#xA;५७२. वानरा राक्षसान्श्चापि निर्जघ्नुर्बहवो बहून् ॥&lt;br&gt;&#xA;५७३. महता हि शरौघेण राक्षसो रणदुर्मदः ।&lt;br&gt;&#xA;५७४. अर्दयामास सङ्क्रुद्धो वानरान् परमाहवे ॥&lt;br&gt;&#xA;५७५. वानराणां शरीरैस्तु राक्षसानां च मेदिनी ।&lt;br&gt;&#xA;५७६. बभूवातिचिता घोरैः पर्वतैरिव संवृता ॥&lt;br&gt;&#xA;५७७. सा मही रुधिरौघेण प्रच्छन्ना सम्प्रकाशते ।&lt;br&gt;&#xA;५७८. सम्छन्ना माधवे मासि पलाशैरिव पुष्पितैः ॥&lt;br&gt;&#xA;५७९. शोणितौघमहातोयां यमसागरगामिनीम्।&lt;br&gt;&#xA;५८०. यकृत्प्लीनमहापङ्कां विनिकीर्णान्त्रशैवलाम्।&lt;br&gt;&#xA;५८१. भिन्नकायशिरोमीनां अङ्गावयवशाद्वलाम्।&lt;br&gt;&#xA;५८२. गृध्रहंसवराकीर्णामार्तस्वनितनिस्वनाम्।&lt;br&gt;&#xA;५८३. राक्षसा कपिमुख्यास्ते तेरुस्तां दुस्तरां नदीम्॥&lt;br&gt;&#xA;५८४. ततः सृजन्तं बाणौघान् प्रहस्तं स्यन्दने स्थितम्।&lt;br&gt;&#xA;५८५. ददर्श तरसा नीलो विधमन्तं प्लवङ्गमान् ॥&lt;br&gt;&#xA;५८६. समीक्ष्याभिद्रुतं युद्धे प्रहस्तो वाहिनीपतिः ।&lt;br&gt;&#xA;५८७. रथेनादित्यवर्णेन नीलमेवाभिदुद्रुवे ॥&lt;br&gt;&#xA;५८८. स धनुर्धन्विनां श्रेष्ठो विकृष्य परमाहवे ।&lt;br&gt;&#xA;५८९. नीलाय व्यसृजत् बाणान् प्रहस्तो वाहिनीपतिः ॥&lt;br&gt;&#xA;५९०. यथैव गोवृषो वर्षं शारदं शीघ्रमागतम्।&lt;br&gt;&#xA;५९१. एवमेव प्रहस्तस्य शरवर्षं दुरासदम्।&lt;br&gt;&#xA;५९२. निमीलिताक्षः सहसा नीलः सेहे सुदारुणम्॥&lt;br&gt;&#xA;५९३. ततो रोषपरीतात्मा धनुस्तस्य दुरात्मनः ।&lt;br&gt;&#xA;५९४. बभञ्ज तरसा नीलो ननाद च पुनः पुनः ॥&lt;br&gt;&#xA;५९५. विधनुस्तु कृतस्तेन प्रहस्तो वाहिनीपतिः ।&lt;br&gt;&#xA;५९६. प्रगृह्य मुसलं घोरं स्यन्दनादवपुप्लुवे ॥&lt;br&gt;&#xA;५९७. आजघान तदा नीलं ललाटे मुसलेन सः ।&lt;br&gt;&#xA;५९८. तमचिन्त्यप्रहारं स प्रगृह्य मुसलं महत् ।&lt;br&gt;&#xA;५९९. अभिदुद्राव बलिनं बलान्नीलं प्लवङ्गमम्॥&lt;br&gt;&#xA;६००. ततः सम्प्रेक्ष्य जग्राह महावेगो महाशिलाम्।&lt;br&gt;&#xA;६०१. तस्य युद्धाभिकामस्य मृधे मुसलयोधिनः ।&lt;br&gt;&#xA;६०२. प्रहस्तस्य शिलां नीलो मूर्ध्नि तूर्णमपातयत् ॥&lt;br&gt;&#xA;६०३. नीलेन कपिमुख्येन विमुक्ता महती शिला ।&lt;br&gt;&#xA;६०४. बिभेद बहुधा घोरा प्रहस्तस्य शिरस्तदा ॥&lt;br&gt;&#xA;६०५. स गतासुर्गतश्रीको गतसत्त्वो गतेन्द्रियः ।&lt;br&gt;&#xA;६०६. पपात सहसा भूमौ छिन्नमूल इव द्रुमः ॥&lt;br&gt;&#xA;६०७. हते प्रहस्ते नीलेन तदकंप्यं महाबलम्।&lt;br&gt;&#xA;६०८. रक्षसामप्रहृष्टानां लङ्कामभिजगाम ह ॥&lt;br&gt;&#xA;६०९. ततस्तु नीलो विजयी महाबलः&lt;br&gt;&#xA;६१०. प्रशस्यमानः सुकृतेन कर्मणा ।&lt;br&gt;&#xA;६११. समेत्य रामेण सलक्ष्मणेन&lt;br&gt;&#xA;६१२. प्रहृष्टरूपस्तु बभूव यूथपः ॥&lt;br&gt;&#xA;६१३. सङ्ख्ये प्रहस्तं निहतं निशम्य&lt;br&gt;&#xA;६१४. (रक्षोऽधिपः) शोकपरीतचेताः ।&lt;br&gt;&#xA;६१५. ऊवाच तान् राक्षसयूथमुख्यान्&lt;br&gt;&#xA;६१६. इन्द्रो यथा निर्जरयूथमुख्यान् ॥&lt;br&gt;&#xA;६१७. नावज्ञा रिपवे कार्या यैरिन्द्रबलसादनः ।&lt;br&gt;&#xA;६१८. सूदितः सैन्यपालो मे सानुयात्रः सकुञ्जरः ॥&lt;br&gt;&#xA;६१९. सोऽहं रिपुविनाशाय विजयायाविचारयन् ।&lt;br&gt;&#xA;६२०. स्वयमेव गमिष्यामि रणशीर्षं तदद्भुतम्॥&lt;br&gt;&#xA;६२१. अद्य तद् वानरानीकं रामं च सहलक्ष्मणम्।&lt;br&gt;&#xA;६२२. निर्दहिष्यामि बाणौघैर्वनं दीप्तैरिवाग्निभिः ॥&lt;br&gt;&#xA;६२३. द्वारेषु चर्यागृहगोपुरेषु&lt;br&gt;&#xA;६२४. सुनिर्वृतास्तिष्ठत निर्विशङ्काः ।&lt;br&gt;&#xA;६२५. (ते त्वागतम्) मां सहितं भवद्भिः&lt;br&gt;&#xA;६२६. वनौकसश्छिद्रमिदं विदित्वा ।&lt;br&gt;&#xA;६२७. शून्यां पुरीं दुष्प्रसहां प्रमथ्य&lt;br&gt;&#xA;६२८. प्रधर्षयेयुः सहसा समेताः ॥&lt;br&gt;&#xA;६२९. विसर्जयित्वा सचिवान्स्ततस्तान्&lt;br&gt;&#xA;६३०. गतेषु रक्षःसु यथानियोगम्।&lt;br&gt;&#xA;६३१. व्यदारयद् वानरसागरौघम्&lt;br&gt;&#xA;६३२. महाझषः पूर्णमिवार्णवौघम्॥&lt;br&gt;&#xA;६३३. ते वध्यमानाः पतिताश्च वीराः&lt;br&gt;&#xA;६३४. नानद्यमाना भयशल्यविद्धाः ।&lt;br&gt;&#xA;६३५. शाखामृगा रावणसायकार्ता&lt;br&gt;&#xA;६३६. जग्मुः शरण्यं शरणं स्म रामम्॥&lt;br&gt;&#xA;६३७. ततो महात्मा स धनुर्धनुष्मान्&lt;br&gt;&#xA;६३८. आदाय रामः सहसा जगाम ।&lt;br&gt;&#xA;६३९. तं लक्ष्मणः प्राञ्जलिरभ्युपेत्य&lt;br&gt;&#xA;६४०. उवाच रामं परमार्थयुक्तम्॥&lt;br&gt;&#xA;६४१. काममार्य सुपर्याप्तो वधस्यास्य दुरात्मनः ।&lt;br&gt;&#xA;६४२. विधमिष्याम्यहं चैनमनुजानीहि मां विभो ॥&lt;br&gt;&#xA;६४३. तमब्रवीन्महातेजा रामः सत्यपराक्रमः ।&lt;br&gt;&#xA;६४४. गच्छ यत्नपरश्चापि भव लक्ष्मण संयुगे ॥&lt;br&gt;&#xA;६४५. रावणो हि महावीर्यो रणेऽद्भुतपराक्रमः ।&lt;br&gt;&#xA;६४६. त्रैलोक्येनापि सङ्क्रुद्धो दुष्प्रसह्यो न संशयः ॥&lt;br&gt;&#xA;६४७. तस्य च्छिद्राणि मार्गस्व स्वच्छिद्राणि च रक्षय ।&lt;br&gt;&#xA;६४८. चक्षुषा धनुषात्मानं गोपायस्व समाहितः ॥&lt;br&gt;&#xA;६४९. राघवस्य वचः श्रुत्वा परिष्वज्याभिपूज्य च ।&lt;br&gt;&#xA;६५०. अभिवाद्य च रामाय ययौ सौमित्रिराहवे ॥&lt;br&gt;&#xA;६५१. स रावणं वारणहस्तबाहुम्&lt;br&gt;&#xA;६५२. ददर्श दीप्तोद्यतभीमचापम्।&lt;br&gt;&#xA;६५३. प्रच्छादयन्तं शरवृष्टिजालैः&lt;br&gt;&#xA;६५४. तान् वानरान् भिन्नविकीर्णदेहान् ॥&lt;br&gt;&#xA;६५५. रथेनाम्बुदनादेन दशग्रीवो रणोत्सुकः ।&lt;br&gt;&#xA;६५६. आसाद्य रणमध्ये तं सौमित्रिमभिदुद्रुवे ॥&lt;br&gt;&#xA;६५७. तमाह सौमित्रिरदीनसत्त्वो&lt;br&gt;&#xA;६५८. विस्फारयन्तं धनुरप्रमेयम्।&lt;br&gt;&#xA;६५९. अवेहि मामद्य निशाचरेन्द्र&lt;br&gt;&#xA;६६०. न वानरान्स्त्वं प्रतियोद्धुमर्हसि ॥&lt;br&gt;&#xA;६६१. स एवमुक्तः कुपितो विसर्ज&lt;br&gt;&#xA;६६२. रक्षोऽधिपः सप्तशरान् सुपुङ्खान् ।&lt;br&gt;&#xA;६६३. तान् लक्ष्मणः काञ्चनचित्रपुङ्खैः&lt;br&gt;&#xA;६६४. चिच्छेद बाणैः निशिताग्रधारैः ॥&lt;br&gt;&#xA;६६५. स लक्ष्मणश्चापि शितान् शिताग्रान्&lt;br&gt;&#xA;६६६. महेन्द्रवज्राशनितुल्यवेगान् ।&lt;br&gt;&#xA;६६७. सन्धाय चापे ज्वलनप्रकाशान्&lt;br&gt;&#xA;६६८. ससर्ज रक्षोऽधिपतेर्वधाय ॥&lt;br&gt;&#xA;६६९. स तान् प्रचिच्छेद हि राक्षसेन्द्रः&lt;br&gt;&#xA;६७०. छित्त्वा च तान् लक्ष्मणमाजघान ।&lt;br&gt;&#xA;६७१. शरेण कालाग्निसमप्रभेन&lt;br&gt;&#xA;६७२. स्वयम्भुदत्तेन ललाटदेशे ॥&lt;br&gt;&#xA;६७३. स लक्ष्मणो रावणसायकार्तः&lt;br&gt;&#xA;६७४. चचाल चापं शिथिलं प्रगृह्य ।&lt;br&gt;&#xA;६७५. पुनश्च संज्ञां प्रतिलभ्य कृच्छ्रात्&lt;br&gt;&#xA;६७६. चिच्छेद चापं त्रिदशेन्द्रशत्रोः ॥&lt;br&gt;&#xA;६७७. स कृन्तचापः शरताडितश्च&lt;br&gt;&#xA;६७८. मेदार्द्रगात्रो रुधिरावसिक्तः ।&lt;br&gt;&#xA;६७९. जग्राह शक्तिं समुदग्रशक्तिः&lt;br&gt;&#xA;६८०. स्वयम्भुदत्तां युधि देवशत्रुः ॥&lt;br&gt;&#xA;६८१. स तां विधूमानिलसन्निकाशाम्&lt;br&gt;&#xA;६८२. वित्रासिनीं वानरवाहिनीनाम्।&lt;br&gt;&#xA;६८३. चिक्षेप शक्तिं तरसा ज्वलन्तीम्&lt;br&gt;&#xA;६८४. सौमित्रये राक्षसराष्‍ट्रनाथः ॥&lt;br&gt;&#xA;६८५. तामापतन्तीं भरतानुजोऽस्त्रैः&lt;br&gt;&#xA;६८६. जघान बाणैश्च हुताग्निकल्पैः ।&lt;br&gt;&#xA;६८७. तथापि सा तस्य विवेश शक्तिः&lt;br&gt;&#xA;६८८. भुजान्तरं दाशरथेर्विशालम्॥&lt;br&gt;&#xA;६८९. स शक्तिमान् शक्तिसमाहतः सन्&lt;br&gt;&#xA;६९०. जज्वाल भूमौ स रघुप्रवीरः ।&lt;br&gt;&#xA;६९१. तं विह्वलन्तं सहसाभ्युपेत्य&lt;br&gt;&#xA;६९२. जग्राह राजा तरसा भुजाभ्याम्॥&lt;br&gt;&#xA;६९३. हिमवान् मन्दरो मेरुस्त्रैलोक्यं वा सहामरैः ।&lt;br&gt;&#xA;६९४. शक्यं भुजाभ्यामुद्धर्तुं न शक्यो भरतानुजः ॥&lt;br&gt;&#xA;६९५. शक्त्या ब्राह्म्यापि सौमित्रिस्ताडितस्तु स्तनान्तरे ।&lt;br&gt;&#xA;६९६. विष्णोरचिन्त्यं स्वं भागमात्मानं प्रत्यनुस्मरत् ॥&lt;br&gt;&#xA;६९७. हनुमानथ तेजस्वी लक्ष्मणं रावणार्दितम्।&lt;br&gt;&#xA;६९८. आनयद् राघवाभ्याशं बाहुभ्यां परिगृह्य तम्॥&lt;br&gt;&#xA;६९९. वायुसूनोः सुहृत्त्वेन भक्त्या परमया च सः ।&lt;br&gt;&#xA;७००. शत्रूणामप्यकंप्योऽपि लघुत्वमगमत् कपेः ॥&lt;br&gt;&#xA;७०१. तं समुत्सृज्य सा शक्तिः सौमित्रिं युधि निर्जितम्।&lt;br&gt;&#xA;७०२. रावणस्य रथे तस्मिन् स्थानं पुनरुपागमत् ॥&lt;br&gt;&#xA;७०३. आश्वस्तश्च विशल्यश्च लक्ष्मणः शत्रुसूदनः ।&lt;br&gt;&#xA;७०४. विष्णोर्भागममीमांस्यमात्मानं प्रत्यनुस्मरन् ॥&lt;br&gt;&#xA;७०५. निपातितमहावीरां वानराणां महाचमूम्।&lt;br&gt;&#xA;७०६. राघवस्तु रणे दृष्ट्वा रावणं समभिद्रवत् ॥&lt;br&gt;&#xA;७०७. अथैनमनुसङ्क्रम्य हनुमान् वाक्यमब्रवीत् ।&lt;br&gt;&#xA;७०८. मम पृष्ठं समारुह्य राक्षसं शास्तुमर्हसि ॥&lt;br&gt;&#xA;७०९. तच्छ्रुत्वा राघवो वाक्यं वायुपुत्रेण भाषितम्।&lt;br&gt;&#xA;७१०. अथारुरोह सहसा हनुमन्तं महाकपिम्॥&lt;br&gt;&#xA;७११. गिरा गम्भीरया वाचा राक्षसेन्द्रमुवाच ह ॥&lt;br&gt;&#xA;७१२. यदीन्द्रवैवस्वतभास्करान् वा&lt;br&gt;&#xA;७१३. स्वयम्भुवैश्वानरशङ्करान् वा ।&lt;br&gt;&#xA;७१४. गमिष्यसि त्वं दशधा दिशो वा&lt;br&gt;&#xA;७१५. तथापि मे नाद्य गतो विमोक्ष्यसे ॥&lt;br&gt;&#xA;७१६. राघवस्य वचः श्रुत्वा राक्षसेन्द्रो महाबलः ।&lt;br&gt;&#xA;७१७. वायुपुत्रं महावेगं पूर्ववैरमनुस्मरन् ।&lt;br&gt;&#xA;७१८. आजघान शरैर्दीप्तैः कालानलशिखोपमैः ॥&lt;br&gt;&#xA;७१९. राक्षसेनाहवे तस्य ताडितस्यापि सायकैः ।&lt;br&gt;&#xA;७२०. स्वभावतेजोयुक्तस्य भूयस्तेजोऽभ्यवर्धत ॥&lt;br&gt;&#xA;७२१. ततो रामो महातेजा रावणेन कृतव्रणम्।&lt;br&gt;&#xA;७२२. दृष्ट्वा प्लवगशर्दूलं क्रोधस्य वशमेयिवान् ॥&lt;br&gt;&#xA;७२३. तस्याभिचङ्क्रम्य रथं सचक्रम्&lt;br&gt;&#xA;७२४. साश्वध्वजच्छत्रमहापताकम्।&lt;br&gt;&#xA;७२५. ससारथिं साशनिशूलखड्गम्&lt;br&gt;&#xA;७२६. रामः प्रचिच्छेद शरैः सुपुङ्खैः ॥&lt;br&gt;&#xA;७२७. अथेन्द्रशत्रुं तरसा जघान&lt;br&gt;&#xA;७२८. बाणेन वज्राशनिसन्निभेन ।&lt;br&gt;&#xA;७२९. भुजान्तरे व्यूढसुजातरूपे&lt;br&gt;&#xA;७३०. वज्रेण मेरुं भगवानिवेन्द्रः ॥&lt;br&gt;&#xA;७३१. यो वज्रपाताशनिसन्निपाता-&lt;br&gt;&#xA;७३२. न्न चुक्षुभे नापि चचाल राजा ।&lt;br&gt;&#xA;७३३. स रामबाणाभिहतो भृशार्तः&lt;br&gt;&#xA;७३४. चचाल चापं च मुमोच वीरः ॥&lt;br&gt;&#xA;७३५. तं विह्वलन्तं प्रसमीक्ष्य रामः&lt;br&gt;&#xA;७३६. समाददे दीप्तमथार्धचन्द्रम्।&lt;br&gt;&#xA;७३७. तेनार्कवर्णं सहसा किरीटम्&lt;br&gt;&#xA;७३८. चिच्छेद रक्षोऽधिपतेर्महात्मा ॥&lt;br&gt;&#xA;७३९. तं निर्विषाशीविषसन्निकाशम्&lt;br&gt;&#xA;७४०. शान्तार्चिषं सूर्यमिवाप्रकाशम्।&lt;br&gt;&#xA;७४१. गतश्रियं कृन्तकिरीटकूटम्&lt;br&gt;&#xA;७४२. उवाच रामो युधि राक्षसेन्द्रम्॥&lt;br&gt;&#xA;७४३. प्रयाहि जानामि रणार्दितस्त्वम्&lt;br&gt;&#xA;७४४. प्रविश्य रात्रिञ्चरराज लङ्काम्।&lt;br&gt;&#xA;७४५. आश्वास्य निर्याहि रथी च धन्वी&lt;br&gt;&#xA;७४६. तदा बलं प्रेक्ष्यसि मे रथस्थः ॥&lt;br&gt;&#xA;७४७. स एवमुक्तो हतदर्पहर्षो&lt;br&gt;&#xA;७४८. निकृत्तचापः स हताश्वसूतः ।&lt;br&gt;&#xA;७४९. शरार्दितो भग्नमहाकिरीटो&lt;br&gt;&#xA;७५०. विवेश लङ्कां सहसा स राजा ॥&lt;/p&gt;</description>
    </item>
    <item>
      <title>०४ ०४ कुम्भकर्णहननम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/04_kumbhakarNahananam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/04_kumbhakarNahananam/</guid>
      <description>&lt;p&gt;१. स प्रविश्य पुरीं लङ्कां रामबाणभयार्दितः ।&lt;br&gt;&#xA;२. मातङ्ग इव सिंहेन गरुडेनेव पन्नगः ।&lt;br&gt;&#xA;३. अभिभूतोऽभवद् राजा राघवेण महात्मना ॥&lt;br&gt;&#xA;४. ब्रह्मदण्डप्रतीकानां विद्युच्चलितवर्चसाम्।&lt;br&gt;&#xA;५. स्मरन् राघवबाणानां विव्यथे राक्षसेश्वरः ॥&lt;br&gt;&#xA;६. स काञ्चनमयं दिव्यमाश्रित्य परमासनम्।&lt;br&gt;&#xA;७. विप्रेक्षमाणो रक्षांसि रावणो वाक्यमब्रवीत् ॥&lt;br&gt;&#xA;८. सर्वं तत् खलु मे मोघं यत् तप्तं परमं तपः ।&lt;br&gt;&#xA;९. यत् समानो महेन्द्रेण मानुषेण विनिर्जितः ॥&lt;br&gt;&#xA;१०. अवध्यत्वं मया प्रोक्तं मानुषेभ्यो न याचितम्॥&lt;br&gt;&#xA;११. स चाप्रतिमगाम्भीर्यो देवदानवदर्पहा ।&lt;br&gt;&#xA;१२. ब्रह्मशापाभिभूतस्तु कुम्भकर्णो विबोध्यताम्॥&lt;br&gt;&#xA;१३. नव सप्त दशाष्टौ च मासान् स्वपिति राक्षसः ।&lt;br&gt;&#xA;१४. मन्त्रं कृत्वा प्रसुप्तोऽयमितस्तु नवमेऽहनि ॥&lt;br&gt;&#xA;१५. स हि सङ्ख्ये महाबाहुः ककुदः सर्वरक्षसाम्।&lt;br&gt;&#xA;१६. वानरान् राजपुत्रौ च क्षिप्रमेव हनिष्यति ॥&lt;br&gt;&#xA;१७. किं करिष्याम्यहं तेन शक्रतुल्यबलेन हि ।&lt;br&gt;&#xA;१८. ईदृशे व्यसने घोरे यो न साह्याय कल्पते ॥&lt;br&gt;&#xA;१९. ते तु तद् वचनं श्रुत्वा राक्षसेन्द्रस्य राक्षसाः ।&lt;br&gt;&#xA;२०. जग्मुः परमसम्भ्रान्ताः राक्षसेन्द्रनिवेशनम्॥&lt;br&gt;&#xA;२१. कुम्भकर्णस्य निःश्वासादवधूता महाबलाः ।&lt;br&gt;&#xA;२२. प्रतिष्ठमाना कृच्छ्रेण यत्नात् प्रविविशुर्गुहाम्॥&lt;br&gt;&#xA;२३. तां प्रविश्य गुहां रम्यां रत्नकाञ्चनकुट्टिमाम्।&lt;br&gt;&#xA;२४. ददृशुर्नैरृतव्याघ्राः शयानं भीमविक्रमम्।&lt;br&gt;&#xA;२५. ऊर्ध्वलोमाञ्चिततनुं श्वसन्तमिव पन्नगम्।&lt;br&gt;&#xA;२६. भीमनासापुटं तं तु पातालविपुलाननम्।&lt;br&gt;&#xA;२७. शयने न्यस्तसर्वाङ्गं मेदोरुधिरगन्धिनम्॥&lt;br&gt;&#xA;२८. ततश्चक्रुर्महात्मानः कुम्भकर्णस्य चाग्रतः ।&lt;br&gt;&#xA;२९. मृगाणां महिषाणां च वराहाणां च सञ्चयान् ॥&lt;br&gt;&#xA;३०. ततः शोणितकुम्भान्श्च राशिमन्नस्य चाद्भुतम्।&lt;br&gt;&#xA;३१. पुरस्तात् कुम्भकर्णस्य चक्रुस्त्रिदशशत्रवः ॥&lt;br&gt;&#xA;३२. लिलिपुश्च परार्घ्येन चन्दनेन परन्तपम्।&lt;br&gt;&#xA;३३. दिव्यैराच्छादयामासुः माल्यैर्गन्धैश्च गन्धिभिः ॥&lt;br&gt;&#xA;३४. तस्य निःश्वासवातेन कुम्भकर्णस्य रक्षसः ।&lt;br&gt;&#xA;३५. राक्षसाः कुम्भकर्णस्य स्थातुं नाशक्नुवन् पुरः ॥&lt;br&gt;&#xA;३६. मृदङ्गपणवान् भेरीः शङ्खकुम्भगणान्स्तदा ।&lt;br&gt;&#xA;३७. दशराक्षससाहस्रा युगपत् पर्यवादयन् ॥&lt;br&gt;&#xA;३८. तेन नादेन महता लङ्का समभिपूरिता ।&lt;br&gt;&#xA;३९. सपर्वतवना सर्वा सोऽपि नैव प्रबुद्ध्यते ॥&lt;br&gt;&#xA;४०. ततः कोपसमाविष्टाः सर्वे भीमपराक्रमाः ।&lt;br&gt;&#xA;४१. तद् रक्षो बोधयिष्यन्तः चक्रुरन्ये पराक्रमम्॥&lt;br&gt;&#xA;४२. केशानन्ये प्रलुलुपुः कर्णावन्ये दशन्ति च ।&lt;br&gt;&#xA;४३. उदकुम्भशतानन्ये समसिञ्चन्त कर्णयोः ॥&lt;br&gt;&#xA;४४. न कुम्भकर्णः पस्पन्दे महानिद्रावशं गतः ॥&lt;br&gt;&#xA;४५. अन्ये च बलिनस्तस्य कूटमुद्गरपाणयः ।&lt;br&gt;&#xA;४६. मूर्ध्नि वक्षसि गात्रेषु पातयन् कूटमुद्गरान् ॥&lt;br&gt;&#xA;४७. रज्जुबन्धनबद्धाभिः शतघ्नीभिश्च सर्वतः ।&lt;br&gt;&#xA;४८. वध्यमानो महाकायो न प्राबुद्ध्यत राक्षसः ॥&lt;br&gt;&#xA;४९. वारणानां सहस्रं च शरीरेऽस्य प्रधावितम्।&lt;br&gt;&#xA;५०. कुम्भकर्णस्तदा बुद्ध्वा स्पर्शं परमबुद्ध्यत ॥&lt;br&gt;&#xA;५१. स पात्यमानैः गिरिशृङ्गवृक्षैः&lt;br&gt;&#xA;५२. अचिन्तयन् तान् विपुलान् प्रहारान् ।&lt;br&gt;&#xA;५३. निद्राक्षयात् क्षुद्भयपीडितश्च&lt;br&gt;&#xA;५४. विजृम्भमाणः सहसोत्पपात ॥&lt;br&gt;&#xA;५५. तस्य जाजृम्भमाणस्य वक्त्रं पातालसन्निभम्।&lt;br&gt;&#xA;५६. ददृशे मेरुशृङ्गाग्रे दिवाकर इवोदितः ॥&lt;br&gt;&#xA;५७. निःश्वासश्चास्य सञ्जज्ञे पर्वतादिव मारुतः ।&lt;br&gt;&#xA;५८. तस्य दीप्ताग्निसदृशे विद्युत्सदृशवर्चसी ।&lt;br&gt;&#xA;५९. ददृशाते महानेत्रे दीप्ताविव महाग्रहौ ॥&lt;br&gt;&#xA;६०. अदन् बुभुक्षितो मांसं शोणितं तृशितोऽपिबन् ।&lt;br&gt;&#xA;६१. मेदःकुम्भान्श्च मद्यान्श्च पपौ शक्ररिपुस्तदा ॥&lt;br&gt;&#xA;६२. ततस्तृप्त इति ज्ञात्वा समुत्पेतुर्निशाचराः ।&lt;br&gt;&#xA;६३. शिरोभिश्च प्रणम्यैनं सर्वतः पर्यवारयन् ॥&lt;br&gt;&#xA;६४. चारयन् सर्वतो दृष्टिं कलुषीकृतलोचनः ।&lt;br&gt;&#xA;६५. बोधनात् विस्मितश्चापि राक्षसानिदमब्रवीत् ॥&lt;br&gt;&#xA;६६. किमर्थमहमादृत्य भवद्भिः प्रतिबोधितः ।&lt;br&gt;&#xA;६७. कच्चित् सुकुशलं राजा भयं वा नेह किञ्चन ॥&lt;br&gt;&#xA;६८. न ह्यल्पकारणे सुप्तं बोधयिष्यति मां गुरुः ।&lt;br&gt;&#xA;६९. तदाख्यातार्थतत्त्वेन मत्प्रबोधनकारणम्॥&lt;br&gt;&#xA;७०. एवं ब्रुवाणं संरब्धं कुम्भकर्णमरिन्दमम्।&lt;br&gt;&#xA;७१. यूपाक्षः सचिवो राज्ञः कृताञ्जलिरभाषत ॥&lt;br&gt;&#xA;७२. न नो देवकृतं किञ्चित् भयमस्ति कदाचन ।&lt;br&gt;&#xA;७३. मानुषान्नो भयं राजन् तुमुलं सम्प्रबाधते ॥&lt;br&gt;&#xA;७४. वानरैः पर्वताकारैर्लङ्केयं परिवारिता ।&lt;br&gt;&#xA;७५. सीताहरणसन्तप्तात् रामान्नस्तुमुलं भयम्॥&lt;br&gt;&#xA;७६. स्वयं रक्षोऽधिपश्चापि पौलस्त्यो देवकण्टकः ।&lt;br&gt;&#xA;७७. व्रजेति संयुगे मुक्तो रामेणादित्यवर्चसा ॥&lt;br&gt;&#xA;७८. यन्न देवैः कृतो राजा नापि दैत्यैर्न दानवैः ।&lt;br&gt;&#xA;७९. कृतः स इह रामेण विमुक्तः प्राणसंशयात् ॥&lt;br&gt;&#xA;८०. द्रष्टुं त्वां काङ्क्षते राजा सर्वराक्षसपुङ्गवः ।&lt;br&gt;&#xA;८१. गमने क्रियतां बुद्धिः भ्रातरं सम्प्रहर्षय ॥&lt;br&gt;&#xA;८२. कुम्भकर्णस्तु दुर्धर्षो भ्रातुराज्ञाय शासनम्।&lt;br&gt;&#xA;८३. पीत्वा घटसहस्रे द्वे गमनायोपचक्रमे ॥&lt;br&gt;&#xA;८४. ईषत् समुत्कटो मत्तः कालान्तकयमोपमः ।&lt;br&gt;&#xA;८५. कुम्भकर्णो बभौ रुष्टः तेजोबलसमन्वितः ॥&lt;br&gt;&#xA;८६. भ्रातुः स भवनं गच्छन् रक्षोबलसमन्वितः ।&lt;br&gt;&#xA;८७. कुम्भकर्णः पदन्यासैरकंपयत मेदिनीम्॥&lt;br&gt;&#xA;८८. तमद्रिशृङ्गप्रतिमं किरीटिनम्&lt;br&gt;&#xA;८९. स्पृशन्तमादित्यमिवात्मतेजसा ।&lt;br&gt;&#xA;९०. वनौकसः प्रेक्ष्य विवृद्धमद्भुतम्&lt;br&gt;&#xA;९१. भयार्दिता दुद्रुविरे यतस्ततः ॥&lt;br&gt;&#xA;९२. सोऽभिगम्य गृहं भ्रातुः कक्ष्यामभिविगाह्य च ।&lt;br&gt;&#xA;९३. ददर्शोद्विग्नमासीनं विमाने पुष्पके गुरुम्॥&lt;br&gt;&#xA;९४. अथ दृष्ट्वा दशग्रीवः कुम्भकर्णमुपस्थितम्।&lt;br&gt;&#xA;९५. तूर्णमुत्थाय संहृष्टः सन्निकर्षमुपानयत् ॥&lt;br&gt;&#xA;९६. अथासीनस्य पर्यङ्के कुम्भकर्णो महाबलः ।&lt;br&gt;&#xA;९७. भ्रातुर्ववन्दे चरणौ किं कृत्यमिति चाब्रवीत् ॥&lt;br&gt;&#xA;९८. स भ्रात्रा सम्परिष्वक्तो यथावच्चाभिनन्दितः ।&lt;br&gt;&#xA;९९. संरक्तनयनः क्रोधात् रावणं वाक्यमब्रवीत् ॥&lt;br&gt;&#xA;१००. किमर्थमहमादृत्य त्वया राजन् प्रबोधितः ।&lt;br&gt;&#xA;१०१. शंस कस्मात् भयं तेऽत्र को वा प्रेतो भविष्यति ॥&lt;br&gt;&#xA;१०२. भ्रातरं रावणः क्रुद्धं कुम्भकर्णमवस्थितम्।&lt;br&gt;&#xA;१०३. रोषेण परिवृत्ताभ्यां नेत्राभ्यां वाक्यमब्रवीत् ॥&lt;br&gt;&#xA;१०४. सुषुप्तस्त्वं न जानीषे मम रामकृतं भयम्।&lt;br&gt;&#xA;१०५. एष दाशरथिः श्रीमान् सुग्रीवसहितो बली ।&lt;br&gt;&#xA;१०६. समुद्रं लङ्घयित्वा तु मूलं नः परिकृन्तति ॥&lt;br&gt;&#xA;१०७. हन्त पश्यस्व लङ्कायां वनान्युपवनानि च ।&lt;br&gt;&#xA;१०८. सेतुना सुखमागत्य वानरैकार्णवीकृतम्॥&lt;br&gt;&#xA;१०९. ये राक्षसा मुख्यतमा हतास्ते वानरैर्युधि ।&lt;br&gt;&#xA;११०. वानराणां क्षयं युद्धे न पश्यामि कथञ्चन ॥&lt;br&gt;&#xA;१११. नाशय त्वमिमानद्य तदर्थं बोधितो भवान् ।&lt;br&gt;&#xA;११२. भ्रातुरर्थे महाबाहो कुरु कर्म सुदुष्करम्॥&lt;br&gt;&#xA;११३. मयैवं नोक्तपूर्वो हि भ्राता कश्चित् परन्तप ।&lt;br&gt;&#xA;११४. त्वय्यस्ति मम च स्नेहः परा सम्भावना च मे ॥&lt;br&gt;&#xA;११५. न हि ते सर्वभूतेषु दृश्यते सदृशो बली ॥&lt;br&gt;&#xA;११६. कुरुष्व मे प्रियहितमेतदुत्तमम्&lt;br&gt;&#xA;११७. यथाप्रियं प्रियरण बान्धवप्रिय ।&lt;br&gt;&#xA;११८. स्वतेजसा व्यथय सपत्नवाहिनीम्&lt;br&gt;&#xA;११९. शरद्‍घनं पवन इवोद्यतो महान् ॥&lt;br&gt;&#xA;१२०. तस्य राक्षसराजस्य निशम्य परिदेवितम्।&lt;br&gt;&#xA;१२१. कुम्भकर्णो बभाषेदं वचनं प्रजहास च ॥&lt;br&gt;&#xA;१२२. दृष्टो दोषो हि योऽस्माभिः पुरा मन्त्रविनिर्णये ।&lt;br&gt;&#xA;१२३. हितेष्वनभियुक्तेन सोऽयमासादितस्त्वया ॥&lt;br&gt;&#xA;१२४. प्रथमं वै महाराज कृत्यमेतदचिन्तितम्।&lt;br&gt;&#xA;१२५. केवलं वीर्यदर्पेण नानुबन्धो विचारितः ॥&lt;br&gt;&#xA;१२६. काले धर्मार्थकार्यान् यः सम्मन्त्र्य सचिवैः सह ।&lt;br&gt;&#xA;१२७. निषेवेतात्मवान् लोके न स व्यसनमाप्नुयात् ॥&lt;br&gt;&#xA;१२८. अनभिज्ञाय शास्त्रार्थान् पुरुषाः पशुबुद्धयः ।&lt;br&gt;&#xA;१२९. प्रागल्भ्यात् वक्तुमिच्छन्ति मन्त्रिष्वभ्यन्तरीकृताः ॥&lt;br&gt;&#xA;१३०. अशास्त्रविदुषां तेषां न कार्यमहितं वचः ॥&lt;br&gt;&#xA;१३१. तान् भर्ता मित्रसङ्काशानमित्रान् मन्त्रनिर्णये ।&lt;br&gt;&#xA;१३२. व्यवहारेण जानीयात् सचिवानुपसंहितान् ॥&lt;br&gt;&#xA;१३३. यदुक्तमिह ते पूर्वं क्रियतामनुजेन च ।&lt;br&gt;&#xA;१३४. तदेव नो हितं कार्यं यथेच्छसि तथा कुरु ॥&lt;br&gt;&#xA;१३५. तत्तु श्रुत्वा दशग्रीवः कुम्भकर्णस्य भाषितम्।&lt;br&gt;&#xA;१३६. भ्रुकुटिं चैव सञ्चक्रे क्रुद्धश्चैनमभाषत ॥&lt;br&gt;&#xA;१३७. मान्यो गुरुरिवाचार्यः किं मां त्वमनुशाससे ।&lt;br&gt;&#xA;१३८. किमेवं वाक्श्रमं कृत्वा यद्युक्तं तद् विधीयताम्॥&lt;br&gt;&#xA;१३९. विभ्रमात् चित्तमोहाद्वा बलवीर्याश्रयेण वा ।&lt;br&gt;&#xA;१४०. नाभिपन्नमिदानीं यद् व्यर्था तस्य पुनः कथाः ॥&lt;br&gt;&#xA;१४१. अस्मिन् काले तु यद्युक्तं तदिदानीं विचिन्त्यताम्।&lt;br&gt;&#xA;१४२. गतं तु नानुशोचन्ति गतं तु गतमेव हि ॥&lt;br&gt;&#xA;१४३. ममापनयजं दोषं विक्रमेण समीकुरु ॥&lt;br&gt;&#xA;१४४. अतीव हि समालक्ष्य भ्रातरं क्षुभितेन्द्रियम्।&lt;br&gt;&#xA;१४५. कुम्भकर्णः शनैर्वाक्यं बभाषे परिसान्त्वयन् ॥&lt;br&gt;&#xA;१४६. अलं राक्षसराजेन्द्र सन्तापमुपमद्य ते ।&lt;br&gt;&#xA;१४७. रोषं च सम्परित्यज्य स्वस्थो भवितुमर्हसि ॥&lt;br&gt;&#xA;१४८. सोऽहं शत्रुविनाशाय तव निर्यातुमुद्यतः ।&lt;br&gt;&#xA;१४९. मुञ्च रामाद् भयं घोरं निहनिष्यामि संयुगे ।&lt;br&gt;&#xA;१५०. राघवं लक्ष्मणं चैव सुग्रीवं च महाबलम्।&lt;br&gt;&#xA;१५१. हनूमन्तं च रक्षोघ्नं येन लङ्का प्रदीपिता ॥&lt;br&gt;&#xA;१५२. असाधारणमिच्छामि तव दातुं महद् यशः ।&lt;br&gt;&#xA;१५३. अपि चेन्द्रात् भयं राजन् यदि चापि स्वयम्भुवः ।&lt;br&gt;&#xA;१५४. ततोऽहं नाशयिष्यामि नैशं तम इवांशुमान् ॥&lt;br&gt;&#xA;१५५. यमं च शमयिष्यामि भक्षयिष्यामि पावकम्।&lt;br&gt;&#xA;१५६. आदित्यं पातयिष्यामि सनक्षत्रं महीतले ।&lt;br&gt;&#xA;१५७. पर्वतान्श्चूर्णयिष्यामि दारयिष्यामि मेदिनीम्॥&lt;br&gt;&#xA;१५८. दीर्घकालं प्रसुप्तस्य कुम्भकर्णस्य विक्रमम्।&lt;br&gt;&#xA;१५९. अद्य पश्यन्तु भूतानि भक्ष्यमाणानि सर्वशः ॥&lt;br&gt;&#xA;१६०. रमस्व राजन् पिब चाद्य वारुणीम्&lt;br&gt;&#xA;१६१. कुरुष्व कृत्यानि विनीय दुःखम्।&lt;br&gt;&#xA;१६२. मयाद्य रामे गमिते यमक्षयम्&lt;br&gt;&#xA;१६३. चिराय सीता वशगा भविष्यति ॥&lt;br&gt;&#xA;१६४. एवमुक्तवतो वाक्यं कुम्भकर्णस्य धीमतः ।&lt;br&gt;&#xA;१६५. प्रत्युवाच ततो वाक्यं प्रहसन् राक्षसाधिपः ॥&lt;br&gt;&#xA;१६६. कश्चिन्मे त्वत्समो नास्ति सौहृदेन बलेन च ।&lt;br&gt;&#xA;१६७. गच्छ शत्रुवधाय त्वं कुम्भकर्ण जयाय च ॥&lt;br&gt;&#xA;१६८. शयानः शत्रुनाशार्थं भवान् सम्बोधितो मया ।&lt;br&gt;&#xA;१६९. वानरान् राजपुत्रौ च भक्षयादित्यतेजसौ ॥&lt;br&gt;&#xA;१७०. सङ्गच्छ शूलमादाय पाशहस्त इवान्तकः ।&lt;br&gt;&#xA;१७१. सैन्यैः परिवृतो गच्छ शूलमुद्गरपाणिभिः ॥&lt;br&gt;&#xA;१७२. समालोक्य तु ते रूपं विद्रविष्यन्ति वानराः ।&lt;br&gt;&#xA;१७३. रामलक्ष्मणयोश्चापि हृदये प्रस्फुठिष्यतः ॥&lt;br&gt;&#xA;१७४. एवमुक्त्वा महातेजाः कुम्भकर्णं महाबलम्।&lt;br&gt;&#xA;१७५. पुनर्जातमिवात्मानं मेने राक्षसपुङ्गवः ॥&lt;br&gt;&#xA;१७६. राज्ञस्तु वचनं श्रुत्वा योद्धुमुद्युक्तवान्स्तदा ।&lt;br&gt;&#xA;१७७. आददे निशितं शूलं वेगाच्छत्रुनिबर्हणः ।&lt;br&gt;&#xA;१७८. सर्वकालायसं दीप्तं तप्तकाञ्चनभूषणम्।&lt;br&gt;&#xA;१७९. देवदानवगन्धर्वयक्षपन्नगसूदनम्।&lt;br&gt;&#xA;१८०. रक्तमाल्यमहादामं स्वतश्चोद्गतपावकम्॥&lt;br&gt;&#xA;१८१. अथासनात् समुत्पत्य स्रजं मणिकृतान्तराम्।&lt;br&gt;&#xA;१८२. आबबन्ध महातेजाः कुम्भकर्णस्य रावणः ॥&lt;br&gt;&#xA;१८३. अङ्गदान्यंगुलीवेष्टान् वराण्याभरणानि च ।&lt;br&gt;&#xA;१८४. हारं च शशिसङ्काशमाबबन्ध महात्मनः ॥&lt;br&gt;&#xA;१८५. दिव्यानि च सुगन्धीनि माल्यदामानि रावणः ।&lt;br&gt;&#xA;१८६. गात्रेषु सज्जयामास श्रोत्रयोश्चापि कुण्डले ॥&lt;br&gt;&#xA;१८७. काञ्चनाङ्गदकेयूरनिष्काभरणभूषितः ।&lt;br&gt;&#xA;१८८. कुम्भकर्णो बृहत्कर्णः सुहुतोऽग्निरिवाबभौ ॥&lt;br&gt;&#xA;१८९. स काञ्चनं भारसहं निवातम्&lt;br&gt;&#xA;१९०. विद्युत्प्रभं दीप्तमिवात्मभासा ।&lt;br&gt;&#xA;१९१. आबध्यमानः कवचं रराज&lt;br&gt;&#xA;१९२. सन्ध्याभ्रसंवीत इवाद्रिराजः ॥&lt;br&gt;&#xA;१९३. सर्वाभरणसर्वाङ्गः शूलपाणिः स राक्षसः ।&lt;br&gt;&#xA;१९४. त्रिविक्रमकृतोत्साहो नारायण इवाबभौ ॥&lt;br&gt;&#xA;१९५. भ्रातरं सम्परिष्वज्य कृत्वा चापि प्रदक्षिणम्।&lt;br&gt;&#xA;१९६. प्रणम्य शिरसा तस्मै प्रतस्थे स महाबलः ॥&lt;br&gt;&#xA;१९७. तमाशीर्भिः प्रशस्ताभिः प्रेषयामास रावणः ॥&lt;br&gt;&#xA;१९८. तं गजैश्च तुरङ्गैश्च स्यन्दनैश्चाम्बुदस्वनैः ।&lt;br&gt;&#xA;१९९. अनुजग्मुर्महात्मानो रथिनो रथिनां वरम्॥&lt;br&gt;&#xA;२००. पदातयश्च बहवो महानादा महाबलाः ।&lt;br&gt;&#xA;२०१. अन्वयू राक्षसा भीमा भीमाक्षाः शस्त्रपाणयः ॥&lt;br&gt;&#xA;२०२. धनुःशतपरीणाहः स षट्शतसमुच्छ्रितः ।&lt;br&gt;&#xA;२०३. रौद्रः शकटचक्राक्षो महापर्वतसन्निभः ।&lt;br&gt;&#xA;२०४. सन्निपत्य च रक्षांसि दग्धशैलोपमो महान् ।&lt;br&gt;&#xA;२०५. कुम्भकर्णो महावक्त्रः प्रहसन्निदमब्रवीत् ॥&lt;br&gt;&#xA;२०६. अद्य वानरमुख्यानां तानि यूथानि भागशः ।&lt;br&gt;&#xA;२०७. निर्दहिष्यामि सङ्क्रुद्धः पतङ्गानिव पावकः ॥&lt;br&gt;&#xA;२०८. नापराध्यन्ति मे कामं वानरा वनचारिणः ।&lt;br&gt;&#xA;२०९. जातिरस्मद्विधानां स पुरोद्यानविभूषणम्॥&lt;br&gt;&#xA;२१०. पुररोधस्य मूलं तु राघवः सहलक्ष्मणः ।&lt;br&gt;&#xA;२११. हते तस्मिन् हतं सर्वं तं वधिष्यामि संयुगे ॥&lt;br&gt;&#xA;२१२. एवं तस्य ब्रुवाणस्य कुम्भकर्णस्य राक्षसाः ।&lt;br&gt;&#xA;२१३. नादं चक्रुर्महाघोरं कंपयन्त इवार्णवम्॥&lt;br&gt;&#xA;२१४. तस्य निष्पततस्तूर्णं कुम्भकर्णस्य धीमतः ।&lt;br&gt;&#xA;२१५. बभूवुर्घोररूपाणि निमित्तानि समन्ततः ॥&lt;br&gt;&#xA;२१६. प्रास्फुरन्नयनं चास्य सव्यो बाहुरकंपत ।&lt;br&gt;&#xA;२१७. आदित्यो निष्प्रभश्चासीत् न वाति च सुखोऽनिलः ॥&lt;br&gt;&#xA;२१८. अचिन्तयन् महोत्पातानुदितान् रोमहर्षणान् ।&lt;br&gt;&#xA;२१९. निर्ययौ कुम्भकर्णस्तु कृतान्तबलचोदितः ॥&lt;br&gt;&#xA;२२०. तमवध्यं मघवता यमेन वरुणेन वा ।&lt;br&gt;&#xA;२२१. प्रेक्ष्य भीमाक्षमायान्तं वानरा विप्रदुद्रुवुः ॥&lt;br&gt;&#xA;२२२. तान्स्तु विप्रद्रुतान् दृष्ट्वा राजपुत्रोऽङ्गदोऽब्रवीत् ।&lt;br&gt;&#xA;२२३. आत्मनस्तानि विस्मृत्य वीर्याण्यभिजनानि च ।&lt;br&gt;&#xA;२२४. क्व गच्छत भयत्रस्ताः प्राकृता हरयो यथा ॥&lt;br&gt;&#xA;२२५. निरायुधानां क्रमतामसङ्गगतिपौरुषाः ।&lt;br&gt;&#xA;२२६. दारा ह्युपहसिष्यन्ति स वै घातः सुजीविनाम्॥&lt;br&gt;&#xA;२२७. विकत्थनानि वो यानि भवद्भिः जनसंसदि ।&lt;br&gt;&#xA;२२८. तानि वः क्व नु यातानि सोदग्राणि हितानि च ॥&lt;br&gt;&#xA;२२९. अवाप्नुयामः कीर्तिं वा निहत्वा शत्रुमाहवे ।&lt;br&gt;&#xA;२३०. निहता वीरलोकस्य भोक्ष्यामो वसु वानराः ॥&lt;br&gt;&#xA;२३१. नालं युद्धाय वै रक्षो महतीयं बिभीषिका ।&lt;br&gt;&#xA;२३२. महतीमुत्थितामेषां राक्षसानां बिभीषिकाम्।&lt;br&gt;&#xA;२३३. विक्रमाद् विधमिष्यामो निवर्तध्वं प्लवङ्गमाः ॥&lt;br&gt;&#xA;२३४. कृच्छ्रेण तु समाश्वस्य सङ्गम्य च ततस्ततः ।&lt;br&gt;&#xA;२३५. वृक्षान् गृहीत्वा हरयः सम्प्रतस्थू रणाजिरे ॥&lt;br&gt;&#xA;२३६. ते निवर्त्य तु संरब्धाः कुम्भकर्णं वनौकसः ।&lt;br&gt;&#xA;२३७. निजघ्नुः परमक्रुद्धाः समदा इव कुञ्जराः ॥&lt;br&gt;&#xA;२३८. प्रांशुभिः गिरिशृङ्गैश्च शिलाभिश्च महाबलाः ।&lt;br&gt;&#xA;२३९. पादपैः पुष्पिताग्रैश्च हन्यमानो न कंपते ॥&lt;br&gt;&#xA;२४०. सोऽपि सैन्यानि सङ्क्रुद्धो वानराणां महौजसाम्।&lt;br&gt;&#xA;२४१. ममन्थ परमायत्तो वनान्यग्निरिवोत्थितः ॥&lt;br&gt;&#xA;२४२. लोहितार्द्रास्तु बहवः शेरते वानरर्षभाः ।&lt;br&gt;&#xA;२४३. निरस्ताः पतिता भूमौ ताम्रपुष्पा इव द्रुमाः ॥&lt;br&gt;&#xA;२४४. लङ्घयन्तः प्रधावन्तो वानरा नावलोकयन् ।&lt;br&gt;&#xA;२४५. केचित् समुद्रे पतिताः केचित् गगनमास्थिताः ॥&lt;br&gt;&#xA;२४६. सागरा येन ते तीर्णाः पथा तेनैव दुद्रुवुः ।&lt;br&gt;&#xA;२४७. ऋक्षा वृक्षान् समारूढाः केचित् पर्वतमाश्रिताः ॥&lt;br&gt;&#xA;२४८. केचित् भूमौ निपतिताः केचित् सुप्ता मृता इव ।&lt;br&gt;&#xA;२४९. द्रवमाणास्तु ते वीरा अङ्गदेन बलीमुखाः ।&lt;br&gt;&#xA;२५०. सान्त्वनैश्चानुमानैश्च ततः सर्वे निवर्तिताः ॥&lt;br&gt;&#xA;२५१. पर्यवस्थापिता वाक्यैरङ्गदेन बलीयसा ।&lt;br&gt;&#xA;२५२. चक्रुः सुतुमुलं युद्धं वानरास्त्यक्तजीविताः ॥&lt;br&gt;&#xA;२५३. अथ वृक्षान् महाकायाः सानूनि सुमहान्ति च ।&lt;br&gt;&#xA;२५४. वानरास्तूर्णमुद्यम्य कुम्भकर्णमभिद्रवन् ॥&lt;br&gt;&#xA;२५५. तं शैलमिव शैलाभाः सर्वे तु प्लवगर्षभाः ।&lt;br&gt;&#xA;२५६. समारुह्य समुत्पत्य ददंशुश्च महाबलाः ॥&lt;br&gt;&#xA;२५७. तं नखैर्दशनैश्चापि मुष्टिभिर्बाहुभिस्तथा ।&lt;br&gt;&#xA;२५८. कुम्भकर्णं महाबाहुं निजघ्नुः वानरर्षभाः ॥&lt;br&gt;&#xA;२५९. बाहुभ्यां वानरान् सर्वान् प्रगृह्य स महाबलः ।&lt;br&gt;&#xA;२६०. भक्षयामास सङ्क्रुद्धो गरुडः पन्नगानिव ॥&lt;br&gt;&#xA;२६१. प्रक्षिप्ताः कुम्भकर्णेन वक्त्रे पातालसन्निभे ।&lt;br&gt;&#xA;२६२. नासापुटाभ्यां सञ्जग्मुः कर्णाभ्यां चैव वानराः ॥&lt;br&gt;&#xA;२६३. भक्षयन् भृशसङ्क्रुद्धो हरीन् पर्वतसन्निभः ।&lt;br&gt;&#xA;२६४. मांसशोणितसङ्क्लेदां कुर्वन् भूमिं स राक्षसः ।&lt;br&gt;&#xA;२६५. चचार हरिसैन्येषु कालाग्निरिव मूर्च्छितः ॥&lt;br&gt;&#xA;२६६. वज्रहस्तो यथा शक्रः पाशहस्त इवान्तकः ।&lt;br&gt;&#xA;२६७. शूलहस्तो बभौ युद्धे कुम्भकर्णो महाबलः ॥&lt;br&gt;&#xA;२६८. यथा शुष्काण्यरण्यानि ग्रीष्मे दहति पावकः ।&lt;br&gt;&#xA;२६९. तथा वानरसैन्यानि कुम्भकर्णो ददाह सः ॥&lt;br&gt;&#xA;२७०. प्रभग्नान् वानरान् दृष्ट्वा सुग्रीवो वानराधिपः ।&lt;br&gt;&#xA;२७१. अभिदुद्राव वेगेन कुम्भकर्णं महाबलम्॥&lt;br&gt;&#xA;२७२. कपिशोणितदिग्धाङ्गं भक्षयन्तं महाकपीन् ।&lt;br&gt;&#xA;२७३. कुम्भकर्णं स्थितं दृष्ट्वा सुग्रीवो वाक्यमब्रवीत् ॥&lt;br&gt;&#xA;२७४. त्यज तद् वानरानीकं प्राकृतैः किं करिष्यसि ।&lt;br&gt;&#xA;२७५. सहस्वैकं निपातं मे पर्वतस्यास्य राक्षस ॥&lt;br&gt;&#xA;२७६. तद् वाक्यं हरिराजस्य सत्यधैर्यसमन्वितम्।&lt;br&gt;&#xA;२७७. श्रुत्वा राक्षसशार्दूलः कुम्भकर्णोऽब्रवीद्वचः ॥&lt;br&gt;&#xA;२७८. प्रजापतेस्तु पौत्रस्त्वं तथैवर्क्षरजः सुतः ।&lt;br&gt;&#xA;२७९. धृतिपौरुषसम्पन्नः तस्मात् गर्जसि वानर ॥&lt;br&gt;&#xA;२८०. स कुम्भकर्णस्य वचो निशम्य&lt;br&gt;&#xA;२८१. व्याविध्य शैलं सहसा मुमोच ।&lt;br&gt;&#xA;२८२. तेनाजघानोरसि कुम्भकर्णम्&lt;br&gt;&#xA;२८३. शैलेन वज्राशनिसन्निभेन ॥&lt;br&gt;&#xA;२८४. तच्छैलशृङ्गं सहसा विभिन्नम्&lt;br&gt;&#xA;२८५. भुजान्तरे तस्य तदा विशाले ।&lt;br&gt;&#xA;२८६. ततो विषेदुः सहसा प्लवङ्गा&lt;br&gt;&#xA;२८७. रक्षोगणाश्चापि मुदा विनेदुः ॥&lt;br&gt;&#xA;२८८. स शैलशृङ्गाभिहतश्चुकोप&lt;br&gt;&#xA;२८९. ननाद रोषाच्च विवृत्य वक्त्रम्।&lt;br&gt;&#xA;२९०. व्याविध्य शूलं स तडित्प्रकाशम्&lt;br&gt;&#xA;२९१. चिक्षेप हर्यृक्षपतेर्वधाय ॥&lt;br&gt;&#xA;२९२. तत् कुम्भकर्णस्य भुजप्रणुन्नम्&lt;br&gt;&#xA;२९३. शूलं शितं काञ्चनधामयष्टिम्।&lt;br&gt;&#xA;२९४. क्षिप्रं समुत्पत्य निगृह्य दोर्भ्याम्&lt;br&gt;&#xA;२९५. बभञ्ज वेगेन सुतोऽनिलस्य ॥&lt;br&gt;&#xA;२९६. कृतं भारसहस्रस्य शूलं कालायसं महत् ।&lt;br&gt;&#xA;२९७. बभञ्ज जानुमारोप्य तदा हृष्टः प्लवङ्गमः ॥&lt;br&gt;&#xA;२९८. स तत् तथा भग्नमवेक्ष्य शूलम्&lt;br&gt;&#xA;२९९. चुकोप रक्षोधिपतिर्महात्मा ।&lt;br&gt;&#xA;३००. उत्पाट्य लङ्कामलयात् स शृङ्गम्&lt;br&gt;&#xA;३०१. जघान सुग्रीवमुपेत्य तेन ॥&lt;br&gt;&#xA;३०२. स शैलशृङ्गाभिहतो विसञ्ज्ञः&lt;br&gt;&#xA;३०३. पपात भूमौ युधि वानरेन्द्रः ।&lt;br&gt;&#xA;३०४. तं वीक्ष्य भूमौ पतितं विसञ्ज्ञम्&lt;br&gt;&#xA;३०५. स कुम्भकर्णो युधि वानरेन्द्रम्।&lt;br&gt;&#xA;३०६. जहार सुग्रीवमभिप्रगृह्य&lt;br&gt;&#xA;३०७. यथानिलो मेघमिव प्रचण्डः ॥&lt;br&gt;&#xA;३०८. विद्रुतां वाहिनीं दृष्ट्वा वानराणामितस्ततः ।&lt;br&gt;&#xA;३०९. कुम्भकर्णेन सुग्रीवं गृहीतं चापि वानरम्।&lt;br&gt;&#xA;३१०. हनूमान्श्चिन्तयामास मतिमान् मारुतात्मजः ॥&lt;br&gt;&#xA;३११. भूत्वा पर्वतसङ्काशो नाशयिष्यामि राक्षसम्।&lt;br&gt;&#xA;३१२. अथवा स्वयमप्येष मोक्षं प्राप्स्यति वानरः ॥&lt;br&gt;&#xA;३१३. मया तु मोक्षितस्यास्य सुग्रीवस्य महात्मनः ।&lt;br&gt;&#xA;३१४. अप्रीतिश्च भवेत् कष्टा कीर्तिनाशच शाश्वतः ॥&lt;br&gt;&#xA;३१५. तस्मान् मुहूर्तं कांक्षिष्ये विक्रमं मोक्षितस्य तु ।&lt;br&gt;&#xA;३१६. भिन्नं च वानरानीकं तावदाश्वासयाम्यहम्॥&lt;br&gt;&#xA;३१७. इत्येवं चिन्तयित्वाथ हनुमान् मारुतात्मजः ।&lt;br&gt;&#xA;३१८. भूयः संस्तम्भयामास वानराणां महाचमूम्॥&lt;br&gt;&#xA;३१९. स कुम्भकर्णोऽथ विवेश लङ्काम्&lt;br&gt;&#xA;३२०. स्फुरन्तमादाय महाहरिं तम्।&lt;br&gt;&#xA;३२१. विमानचर्यागृहगोपुरस्थैः&lt;br&gt;&#xA;३२२. पुष्पाग्र्यवर्षैरभिपूज्यमानः ॥&lt;br&gt;&#xA;३२३. लाजगन्धोदवर्षैस्तु सेच्यमानः शनैः शनैः ।&lt;br&gt;&#xA;३२४. राजवीथ्यास्तु शीतत्वात् सञ्ज्ञां प्राप महाबलः ॥&lt;br&gt;&#xA;३२५. कपिः स सञ्ज्ञामुपलभ्य कृच्छ्रात्&lt;br&gt;&#xA;३२६. बलीयसस्तस्य भुजान्तरस्थः ।&lt;br&gt;&#xA;३२७. ततः कराग्रैः सहसा समेत्य&lt;br&gt;&#xA;३२८. राजा हरीणाममरेन्द्रशत्रोः ।&lt;br&gt;&#xA;३२९. खरैश्च कर्णौ दशनैश्च नासाम्&lt;br&gt;&#xA;३३०. ददंश पादैर्विददार पार्श्वौ ॥&lt;br&gt;&#xA;३३१. स कुम्भकर्णो हृतकर्णनासो&lt;br&gt;&#xA;३३२. विदारितस्तेन विमर्दितश्च ।&lt;br&gt;&#xA;३३३. रोषाभिभूतः क्षतजार्द्रगात्रः&lt;br&gt;&#xA;३३४. सुग्रीवमाविध्य पिपेष भूमौ ॥&lt;br&gt;&#xA;३३५. स भूतले भीमबलाभिपिष्टः&lt;br&gt;&#xA;३३६. सुरारिभिस्तैरभिहन्यमानः ।&lt;br&gt;&#xA;३३७. जगाम खं कन्दुकवज्जवेन&lt;br&gt;&#xA;३३८. पुनश्च रामेण समाजगाम ॥&lt;br&gt;&#xA;३३९. कर्णनासाविहीनस्तु कुम्भकर्णो महाबलः ।&lt;br&gt;&#xA;३४०. रराज शोणितोत्सिक्तो गिरिः प्रस्रवणैरिव ॥&lt;br&gt;&#xA;३४१. शोणिताद्रो महाकायो राक्षसो भीमदर्शनः ।&lt;br&gt;&#xA;३४२. नीलाञ्जनचयप्रख्यः ससन्ध्य इव तोयदः ।&lt;br&gt;&#xA;३४३. युद्धायाभिमुखो भूयो मनश्चक्रे निशाचरः ॥&lt;br&gt;&#xA;३४४. ततः स पुर्याः सहसा महौजा&lt;br&gt;&#xA;३४५. निष्क्रम्य तद्वानरसैन्यमुग्रम्।&lt;br&gt;&#xA;३४६. बभक्ष रक्षो युधि कुम्भकर्णः&lt;br&gt;&#xA;३४७. प्रजायुगान्ताग्निरिव प्रवृद्धः ॥&lt;br&gt;&#xA;३४८. ते भक्ष्यमाणा हरयो रामं जग्मुस्तदा गतिम्।&lt;br&gt;&#xA;३४९. स ददर्श महात्मानं किरीटिनमरिन्दमम्।&lt;br&gt;&#xA;३५०. शोणिताप्लुतसर्वाङ्गं कुम्भकर्णं महाबलम्॥&lt;br&gt;&#xA;३५१. तं दृष्ट्वा राक्षसश्रेष्ठं प्रदीप्तानलवर्चसम्।&lt;br&gt;&#xA;३५२. विष्फारयामास तदा कार्मुकं पुरुषर्षभः ॥&lt;br&gt;&#xA;३५३. स तस्य चापनिर्घोषात् कुपितो राक्षसर्षभः ।&lt;br&gt;&#xA;३५४. अमृष्यमाणस्तं घोषमभिदुद्राव राघवम्॥&lt;br&gt;&#xA;३५५. ततस्तु वातोद्धतमेघकल्पम्&lt;br&gt;&#xA;३५६. भुजङ्गराजोत्तमभोगबाहुम्।&lt;br&gt;&#xA;३५७. तमापतन्तं धरणीधराभम्&lt;br&gt;&#xA;३५८. उवाच रामो युधि कुम्भकर्णम्॥&lt;br&gt;&#xA;३५९. आगच्छ रक्षोऽधिप मा विषाद-&lt;br&gt;&#xA;३६०. मवस्थितोऽहं प्रगृहीतचापः ।&lt;br&gt;&#xA;३६१. अवेहि मां राक्षसवंशनाशनम्&lt;br&gt;&#xA;३६२. यस्त्वं मुहूर्ताद् भविता विचेताः ॥&lt;br&gt;&#xA;३६३. रामोऽयमिति विज्ञाय जहास विकृतस्वनम्।&lt;br&gt;&#xA;३६४. अभ्यधावत सङ्क्रुद्धो हरीन् विद्रावयन् रणे ॥&lt;br&gt;&#xA;३६५. दारयन्निव सर्वेषां हृदयानि वनौकसाम्।&lt;br&gt;&#xA;३६६. कुम्भकर्णो महातेजा राघवं वाक्यमब्रवीत् ॥&lt;br&gt;&#xA;३६७. नाहं विराधो विज्ञेयो न कबन्धः खरो न च ।&lt;br&gt;&#xA;३६८. न वाली न च मारीचः कुम्भकर्णः समागतः ॥&lt;br&gt;&#xA;३६९. स्वल्पापि हि न मे पीडा कर्णनासाविपर्ययात् ।&lt;br&gt;&#xA;३७०. विकर्णनास इति मां नावज्ञातुं त्वमर्हसि ॥&lt;br&gt;&#xA;३७१. दर्शयेक्ष्वाकुशार्दूल वीर्यं गात्रेषु मेऽनघ ।&lt;br&gt;&#xA;३७२. ततस्त्वां भक्षयिष्यामि दृष्टपौरुषविक्रमम्॥&lt;br&gt;&#xA;३७३. स कुम्भकर्णस्य वचो निशम्य&lt;br&gt;&#xA;३७४. रामः सपुङ्खान् विससर्ज बाणान् ।&lt;br&gt;&#xA;३७५. तैराहतो वज्रसमप्रवेगै-&lt;br&gt;&#xA;३७६. र्न चुक्षुभे न व्यतथे सुरारिः ॥&lt;br&gt;&#xA;३७७. यैः सायकैः सालवरा निकृत्ता&lt;br&gt;&#xA;३७८. वाली हतो वानरपुङ्गवश्च ।&lt;br&gt;&#xA;३७९. ते कुम्भकर्णस्य तदा शरीरम्&lt;br&gt;&#xA;३८०. वज्रोपमा न व्यथयांप्रचक्रुः ॥&lt;br&gt;&#xA;३८१. वायव्यमादाय ततो वरास्त्रम्&lt;br&gt;&#xA;३८२. रामः प्रचिक्षेप निशाचराय ।&lt;br&gt;&#xA;३८३. समुद्गरं तेन जहार बाहुम्&lt;br&gt;&#xA;३८४. स कृत्तबाहुस्तुमुलं ननाद ॥&lt;br&gt;&#xA;३८५. स कुम्भकर्णोऽस्त्रनिकृत्तबाहु-&lt;br&gt;&#xA;३८६. र्महासिकृत्ताग्र इवाचलेन्द्रः ।&lt;br&gt;&#xA;३८७. उत्पाटयामास करेण वृक्षम्&lt;br&gt;&#xA;३८८. ततोऽभिदुद्राव रणे नरेन्द्रम्॥&lt;br&gt;&#xA;३८९. तं तस्य बाहुं सहतालवृक्षम्&lt;br&gt;&#xA;३९०. समुद्यतं पन्नगभोगकल्पम्।&lt;br&gt;&#xA;३९१. ऐन्द्रास्त्रयुक्तेन जघान रामो&lt;br&gt;&#xA;३९२. बाणेन जाम्बूनदचित्रितेन ॥&lt;br&gt;&#xA;३९३. तं छिन्नबाहुं समवेक्ष्य रामः&lt;br&gt;&#xA;३९४. समापतन्तं सहसा नदन्तम्।&lt;br&gt;&#xA;३९५. द्वावर्धचन्द्रौ निशितौ प्रगृह्य&lt;br&gt;&#xA;३९६. चिच्छेद पादौ युधि राक्षसस्य ॥&lt;br&gt;&#xA;३९७. निकृत्तबाहुर्विनिकृत्तपादो&lt;br&gt;&#xA;३९८. विदार्य वक्त्रं वदवामुखाभम्।&lt;br&gt;&#xA;३९९. दुद्राव रामं सहसा विगर्जन्&lt;br&gt;&#xA;४००. राहुर्यथा चन्द्रमिवान्तरिक्षे ॥&lt;br&gt;&#xA;४०१. अपूरयत् तस्य मुखं शिताग्रै&lt;br&gt;&#xA;४०२. रामः शरैर्हेमपिनद्धपुङ्खैः ।&lt;br&gt;&#xA;४०३. सम्पूर्णवक्त्रो न शशाक वक्तुम्&lt;br&gt;&#xA;४०४. चुकूज कृच्छ्रेण मुमूर्च्छ चापि ॥&lt;br&gt;&#xA;४०५. अथाददे सूर्यमरीचिकल्प-&lt;br&gt;&#xA;४०६. मरिष्टमैन्द्रं निशितं सुपुङ्खम्।&lt;br&gt;&#xA;४०७. तं वज्रजाम्बूनदचारुपुङ्खम्&lt;br&gt;&#xA;४०८. रामः प्रचिक्षेप निशाचराय ॥&lt;br&gt;&#xA;४०९. स सायको राघवबाहुचोदितो&lt;br&gt;&#xA;४१०. सुवृत्तदंष्‍ट्रं चलचारुकुण्डलम्।&lt;br&gt;&#xA;४११. चकर्त रक्षोऽधिपतेः शिरस्तदा&lt;br&gt;&#xA;४१२. यथैव वृत्रस्य पुरा पुरन्दरः ॥&lt;br&gt;&#xA;४१३. कुम्भकर्णशिरो भाति कुण्डलालंकृतं महत् ।&lt;br&gt;&#xA;४१४. आदित्येऽभ्युदिते रात्रौ मध्यस्थ इव चन्द्रमाः ॥&lt;br&gt;&#xA;४१५. तद्रामबाणाभिहतं पपात&lt;br&gt;&#xA;४१६. रक्षःशिरः पर्वतसन्निकाशम्।&lt;br&gt;&#xA;४१७. बभञ्ज चर्यागृहगोपुराणि&lt;br&gt;&#xA;४१८. प्राकारमुच्चं तमपातयच्च ॥&lt;br&gt;&#xA;४१९. तच्चातिकायं हिमवत्प्रकाशम्&lt;br&gt;&#xA;४२०. रक्षस्तदा तोयनिधौ पपात ।&lt;br&gt;&#xA;४२१. ग्राहान् परान् मीनवरान् भुजङ्गमान्&lt;br&gt;&#xA;४२२. ममर्द भूमिं च तथा विवेश ॥&lt;br&gt;&#xA;४२३. तस्मिन् हते ब्राह्मणदेवशत्रौ&lt;br&gt;&#xA;४२४. महाबले संयति कुम्भकर्णे ।&lt;br&gt;&#xA;४२५. चचालभूर्भूमिधराश्च सर्वे&lt;br&gt;&#xA;४२६. हर्षाच्च देवास्तुमुलं प्रणेदुः ॥&lt;br&gt;&#xA;४२७. स कुम्भकर्णं सुरसैन्यमर्दनम्&lt;br&gt;&#xA;४२८. महत्सु युद्धेषु कदाचनाजितम्।&lt;br&gt;&#xA;४२९. ननन्द हत्वा भरताग्रजो रणे&lt;br&gt;&#xA;४३०. महासुरं वृत्रमिवामराधिपः ॥&lt;/p&gt;</description>
    </item>
    <item>
      <title>०५ ०५ इन्द्रजिद्वधः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/05_indrajidvadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/05_indrajidvadhaH/</guid>
      <description>&lt;p&gt;१. श्रुत्वा विनिहतं सङ्ख्ये कुम्भकर्णं महाबलम्।&lt;br&gt;&#xA;२. रावणः शोकसन्तप्तो मुमोह च पपात च ॥&lt;br&gt;&#xA;३. ततः कृच्छ्रात् समासाद्य सञ्ज्ञां राक्षसपुङ्गवः ।&lt;br&gt;&#xA;४. कुम्भकर्णवधाद् दीनो विललापाकुलेन्द्रियः ॥&lt;br&gt;&#xA;५. हा वीर रिपुदर्पघ्न कुम्भकर्ण महाबल ।&lt;br&gt;&#xA;६. शत्रुसैन्यं प्रताप्यैकः क्व मां सन्त्यज्य गच्छसि ॥&lt;br&gt;&#xA;७. यस्य ते वज्रनिष्पेषो न कुर्याद् व्यसनं सदा ।&lt;br&gt;&#xA;८. स कथं रामबाणार्तः प्रसुप्तोऽसि महीतले ॥&lt;br&gt;&#xA;९. राज्येन नास्ति मे कार्यं किं करिष्यामि सीतया ।&lt;br&gt;&#xA;१०. कुम्भकर्णविहीनस्य जीविते नास्ति मे मतिः ॥&lt;br&gt;&#xA;११. यद्यहं भ्रातृहन्तारं न हन्मि युधि राघवम्।&lt;br&gt;&#xA;१२. ननु मे मरणं श्रेयो न चेदं व्यर्थजीवितम्॥&lt;br&gt;&#xA;१३. तदिदं मामनुप्राप्तं विभीषणवचः शुभम्।&lt;br&gt;&#xA;१४. यदज्ञानान्मया तस्य न गृहीतं महात्मनः ॥&lt;br&gt;&#xA;१५. तस्यायं कर्मणः प्राप्तो विपाको मम शोकदः ।&lt;br&gt;&#xA;१६. यन्मया धार्मिकः श्रीमान् स निरस्तो विभीषणः ॥&lt;br&gt;&#xA;१७. प्रख्यातबलवीर्येण पुत्रेणेन्द्रजिता मम ।&lt;br&gt;&#xA;१८. तौ भ्रातरौ तदा बद्धौ घोरैर्दत्तवरैः शरैः ॥&lt;br&gt;&#xA;१९. यन्न शक्यं सुरैः सर्वैरसुरैर्वा महाबलैः ।&lt;br&gt;&#xA;२०. मोक्तुं तद्बन्धनं घोरं यक्षगन्धर्वपन्नगैः ॥&lt;br&gt;&#xA;२१. तन्न जाने प्रभावैर्वा मायया मोहनेन वा ।&lt;br&gt;&#xA;२२. शरबन्धाद् विमुक्तौ तौ भ्रातरौ रामलक्ष्मणौ ॥&lt;br&gt;&#xA;२३. ये योधा निर्गताः शूरा राक्षसा मम शासनात् ।&lt;br&gt;&#xA;२४. ते सर्वे निहता युद्धे वानरैः सुमहाबलैः ॥&lt;br&gt;&#xA;२५. तं न पश्याम्यहं युद्धे योऽद्य रामं सलक्ष्मणम्।&lt;br&gt;&#xA;२६. नाशयेत् सबलं वीरं ससुग्रीवं विभीषणम्॥&lt;br&gt;&#xA;२७. अहो सुबलवान् रामो महदस्त्रबलं च वै ॥&lt;br&gt;&#xA;२८. यस्य विक्रममासाद्य राक्षसा निधनं गताः ।&lt;br&gt;&#xA;२९. तं मन्ये राघवं वीरं नारायणमनामयम्॥&lt;br&gt;&#xA;३०. ततस्तु राजानमुदीक्ष्य दीनम्&lt;br&gt;&#xA;३१. शोकार्णवे सम्परिपुप्लुवानम्।&lt;br&gt;&#xA;३२. रथर्षभो राक्षसराजसूनु-&lt;br&gt;&#xA;३३. स्तमिन्द्रजिद् वाक्यमिदं बभाषे ॥&lt;br&gt;&#xA;३४. न तात मोहं परिगन्तुमर्हसे&lt;br&gt;&#xA;३५. यत्रेन्द्रजिज्जीवति नैरृतेश ।&lt;br&gt;&#xA;३६. अद्यैव रामं सह लक्ष्मणेन&lt;br&gt;&#xA;३७. सन्तर्पयिष्यामि शरैरमोघैः ॥&lt;br&gt;&#xA;३८. अद्येन्द्रवैवस्वतविष्णुरुद्र-&lt;br&gt;&#xA;३९. साध्याश्च वैश्वानरचन्द्रसूर्याः ।&lt;br&gt;&#xA;४०. द्रक्ष्यन्ति मे विक्रममप्रमेयम्&lt;br&gt;&#xA;४१. विष्नोरिवोग्रं बलियज्ञवाटे ॥&lt;br&gt;&#xA;४२. स एवमुक्त्वा त्रिदशेन्द्रशत्रु-&lt;br&gt;&#xA;४३. रापृच्छ्य राजानमदीनसत्त्वः ।&lt;br&gt;&#xA;४४. समारुरोहानिलतुल्यवेगम्&lt;br&gt;&#xA;४५. रथं खरश्रेष्ठसमाधियुक्तम्॥&lt;br&gt;&#xA;४६. समास्थाय महातेजा रथं हरिरथोपमम्।&lt;br&gt;&#xA;४७. जगाम सहसा तत्र यत्र युद्धमरिन्दमः ॥&lt;br&gt;&#xA;४८. तं प्रस्थितं महात्मानमनुजग्मुर्महाबलाः ।&lt;br&gt;&#xA;४९. प्रासपट्टिशनिस्त्रिंशपरश्वधगदाधराः ।&lt;br&gt;&#xA;५०. भुशुण्डिमुद्गरायष्टिशतघ्नीपरिघायुधाः ॥&lt;br&gt;&#xA;५१. स सम्प्राप्य महातेजा युद्धभूमिमरिन्दमः ।&lt;br&gt;&#xA;५२. स्थापयामास रक्षांसि रथं प्रति समन्ततः ॥&lt;br&gt;&#xA;५३. ततस्तु हुतभोक्तारं हुतभुक्सदृशप्रभः ।&lt;br&gt;&#xA;५४. जुहुवे राक्षसश्रेष्ठो विधिवन्मन्त्रसत्तमैः ॥&lt;br&gt;&#xA;५५. सोऽस्त्रमाहारयामास ब्राह्ममस्त्रविशारदः ।&lt;br&gt;&#xA;५६. धनुश्चात्मरथम्चैव सर्वं तत्राभ्यमन्त्रयत् ॥&lt;br&gt;&#xA;५७. तस्मिन्नाहूयमानेऽस्त्रे हूयमाने च पावके ।&lt;br&gt;&#xA;५८. सार्कग्रहेन्दुनक्षत्रं वितत्रास नभस्थलम्॥&lt;br&gt;&#xA;५९. स पावकं पावकदीप्ततेजा&lt;br&gt;&#xA;६०. हुत्वा नरेन्द्रप्रतिमप्रभावः ।&lt;br&gt;&#xA;६१. सचापबाणासिरथाश्वसूतः&lt;br&gt;&#xA;६२. खेऽन्तर्दधेऽऽत्मानमचिन्त्यवीर्यः ॥&lt;br&gt;&#xA;६३. स्वसैन्यमुत्सृज्य समेत्य तूर्णम्&lt;br&gt;&#xA;६४. महाहवे वानरवाहिनीषु ।&lt;br&gt;&#xA;६५. अदृश्यमानः शरजालमुग्रम्&lt;br&gt;&#xA;६६. ववर्ष नीलाम्बुधरो यथाम्बु ॥&lt;br&gt;&#xA;६७. ते शक्रजिद्बाणविशीर्णदेहा&lt;br&gt;&#xA;६८. मायाहता विस्वरमुन्नदन्तः ।&lt;br&gt;&#xA;६९. रणे निपेतुर्हरयोऽद्रिकल्पा&lt;br&gt;&#xA;७०. यथेन्द्रवज्राभिहता नगेन्द्राः ॥&lt;br&gt;&#xA;७१. स वै गदाभिर्हरियूथमुख्यान्&lt;br&gt;&#xA;७२. निर्भिद्य बाणैस्तपनीयवर्णैः ।&lt;br&gt;&#xA;७३. ववर्ष रामं शरवृष्टिजालैः&lt;br&gt;&#xA;७४. सलक्ष्मणं भास्कररश्मिकल्पैः ॥&lt;br&gt;&#xA;७५. स बाणवर्षैरभिवर्षमाणो&lt;br&gt;&#xA;७६. धारानिपातानिव तानचिन्त्य ।&lt;br&gt;&#xA;७७. समीक्षमाणः परमाद्भुतश्री&lt;br&gt;&#xA;७८. रामस्तदा लक्ष्मणमित्युवाच ॥&lt;br&gt;&#xA;७९. असौ पुनर्लक्ष्मण राक्षसेन्द्रो&lt;br&gt;&#xA;८०. ब्रह्मास्त्रमाश्रित्य सुरेन्द्रशत्रुः ।&lt;br&gt;&#xA;८१. निपातयित्वा हरिसैन्यमस्मा-&lt;br&gt;&#xA;८२. न्शितैः शरैरर्दयति प्रसक्तम्॥&lt;br&gt;&#xA;८३. स्वयम्भुवा दत्तवरो महात्मा&lt;br&gt;&#xA;८४. समाहितोऽन्तर्हितभीमकायः ।&lt;br&gt;&#xA;८५. बाणावपातं त्वमिहाद्य धीमन्&lt;br&gt;&#xA;८६. मया सहाव्यग्रमनाः सहस्व ॥&lt;br&gt;&#xA;८७. आवां तु दृष्ट्वा पतितौ विसञ्ज्ञौ&lt;br&gt;&#xA;८८. निवृत्तयुद्धौ हतहर्षरोषौ ।&lt;br&gt;&#xA;८९. ध्रुवं प्रवेक्ष्यत्यमरारिवास-&lt;br&gt;&#xA;९०. मसौ समासाद्य रणाग्र्यलक्ष्मीम्॥&lt;br&gt;&#xA;९१. ततस्तु ताविन्द्रजितोऽस्त्रजालै-&lt;br&gt;&#xA;९२. र्बभूवतुस्तत्र तदाविशस्तौ ।&lt;br&gt;&#xA;९३. स चापि तौ तत्र विषादयित्वा&lt;br&gt;&#xA;९४. ननाद हर्षाद् युधि राक्षसेन्द्रः ॥&lt;br&gt;&#xA;९५. रामं च सङ्ख्ये सह लक्ष्मणेन&lt;br&gt;&#xA;९६. विषादयित्वा सहसा विवेश ।&lt;br&gt;&#xA;९७. पुरीं दशग्रीवभुजाभिगुप्ताम्&lt;br&gt;&#xA;९८. पित्रे च सर्वं हृषितोऽभ्युवाच ॥&lt;br&gt;&#xA;९९. तयोस्तदा सादितयो रणाग्रे&lt;br&gt;&#xA;१००. मुमोह सैन्यं हरियूथपानाम्।&lt;br&gt;&#xA;१०१. सुग्रीवनीलाङ्गदजाम्बवन्तो&lt;br&gt;&#xA;१०२. न चापि किञ्चित् प्रतिपेदिरे ते ॥&lt;br&gt;&#xA;१०३. ततो विषण्णं समवेक्ष्य सर्वम्&lt;br&gt;&#xA;१०४. विभीषणो बुद्धिमतां वरिष्ठः ।&lt;br&gt;&#xA;१०५. उवाच शाखामृगराजवीरा-&lt;br&gt;&#xA;१०६. न्नाश्वासयन्नप्रतिमैर्वचोभिः ॥&lt;br&gt;&#xA;१०७. मा भैष्ट नास्त्यत्र विषाद कालो&lt;br&gt;&#xA;१०८. यदार्यपुत्रौ ह्यवशौ विषण्णौ ।&lt;br&gt;&#xA;१०९. स्वयम्भुवो वाक्यमथोद्वहन्तौ&lt;br&gt;&#xA;११०. यत्सादिताविन्द्रजितास्त्रजालैः ॥&lt;br&gt;&#xA;१११. ब्राह्ममस्त्रं ततो धीमान् मानयित्वा तु मारुतिः ।&lt;br&gt;&#xA;११२. विभीषणवचः श्रुत्वा हनुमानिदमब्रवीत् ॥&lt;br&gt;&#xA;११३. अस्मिन्नस्त्रहते सैन्ये वानराणां तरस्विनाम्।&lt;br&gt;&#xA;११४. यो यो धारयते प्राणान्स्तन्स्तमाश्वासयावहे ॥&lt;br&gt;&#xA;११५. तावुभौ युगपद् वीरौ हनूमद्राक्षसोत्तमौ ।&lt;br&gt;&#xA;११६. उल्काहस्तौ तदा रात्रौ रणशीर्षे विचेरतुः ॥&lt;br&gt;&#xA;११७. सागरौघनिभं भीमं दृष्ट्वा बाणार्दितं बलम्।&lt;br&gt;&#xA;११८. मार्गते जाम्बवन्तं च हनूमान् सविभीषणः ॥&lt;br&gt;&#xA;११९. स्वभावजरया युक्तं वृद्धं शरशतैश्चितम्।&lt;br&gt;&#xA;१२०. प्रजापतिसुतं वीरं शाम्यन्तमिव पावकं ।&lt;br&gt;&#xA;१२१. दृष्ट्वा समभिसङ्क्रम्य पौलस्त्यो वाक्यमब्रवीत् ॥&lt;br&gt;&#xA;१२२. कच्चिदार्य शरैस्तीक्ष्णैर्न प्राणा ध्वंसितास्तव ॥&lt;br&gt;&#xA;१२३. विभीषणवचः श्रुत्वा जाम्बवान् ऋक्षपुङ्गवः ।&lt;br&gt;&#xA;१२४. कृच्छ्रादभ्युद्गिरन् वाक्यमिदं वचनमब्रवीत् ॥&lt;br&gt;&#xA;१२५. नैरृतेन्द्र महावीर्य स्वरेण त्वाभिलक्षये ।&lt;br&gt;&#xA;१२६. विद्धगात्रः शितैर्बाणैर्न त्वां पश्यामि चक्षुषा ॥&lt;br&gt;&#xA;१२७. अञ्जना सुप्रजा येन मातरिश्वा च सुव्रत ।&lt;br&gt;&#xA;१२८. हनूमान् वानरश्रेष्ठः प्राणान् धारयते क्वचित् ॥&lt;br&gt;&#xA;१२९. श्रुत्वा जाम्बवतो वाक्यमुवाचेदं विभीषणः ।&lt;br&gt;&#xA;१३०. आर्यपुत्रावतिक्रम्य कस्मात् पृच्छसि मारुतिम्॥&lt;br&gt;&#xA;१३१. विभीषणवचः श्रुत्वा जाम्बवान् वाक्यमब्रवीत् ।&lt;br&gt;&#xA;१३२. अस्मिञ्जीवति वीरे तु हतमप्यहतं बलम्।&lt;br&gt;&#xA;१३३. हनूमत्युज्झितप्राणे जीवन्तोऽपि मृता वयम्॥&lt;br&gt;&#xA;१३४. ततो वृद्धमुपागम्य विनयेनाभ्यवादयत् ।&lt;br&gt;&#xA;१३५. गृह्य जाम्बवतः पादौ हनूमान् मारुतात्मजः ॥&lt;br&gt;&#xA;१३६. श्रुत्वा हनूमतो वाक्यं तदा विव्यथितेन्द्रियः ।&lt;br&gt;&#xA;१३७. पुनर्जातमिवात्मानं मन्यते स्मर्क्षपुङ्गवः ॥&lt;br&gt;&#xA;१३८. ततोऽब्रवीन्महातेजा हनूमन्तं स जाम्बवान् ।&lt;br&gt;&#xA;१३९. आगच्छ हरिशार्दूल वानरान्स्त्रातुमर्हसि ।&lt;br&gt;&#xA;१४०. त्वत्पराक्रमकालोऽयं नान्यं पश्यामि कञ्चन ॥&lt;br&gt;&#xA;१४१. विशल्यौ कुरु चाप्येतौ सादितौ रामलक्ष्मणौ ।&lt;br&gt;&#xA;१४२. हिमवन्तं नगश्रेष्ठं हनूमन् गन्तुमर्हसि ॥&lt;br&gt;&#xA;१४३. कैलासशिखरं चात्र द्रक्ष्यस्यरिनिषूदन ।&lt;br&gt;&#xA;१४४. तयोः शिखरयोर्मध्ये प्रदीप्तमतुलप्रभम्।&lt;br&gt;&#xA;१४५. सर्वौषधियुतं वीर द्रक्ष्यस्योषधिपर्वतम्॥&lt;br&gt;&#xA;१४६. तस्य वानरशार्दूल चतस्रो मूर्ध्नि सम्भवाः ।&lt;br&gt;&#xA;१४७. द्रक्ष्यस्योषधयो दीप्ता दीपयन्तीर्दिशो दश ॥&lt;br&gt;&#xA;१४८. मृतसञ्जीवनीं चैव विशल्यकरणीमपि ।&lt;br&gt;&#xA;१४९. सावर्ण्यकरणीं चैव सन्धानकरणीं तथा ।&lt;br&gt;&#xA;१५०. ताः सर्वा हनुमन् गृह्य क्षिप्रमागन्तुमर्हसि ॥&lt;br&gt;&#xA;१५१. श्रुत्वा जाम्बवतो वाक्यं हनूमान् मारुतात्मजः ।&lt;br&gt;&#xA;१५२. आपूर्यत बलोद्धर्षैर्वायुवेगैरिवार्णवः ॥&lt;br&gt;&#xA;१५३. स पर्वततटाग्रस्थः पीडयन् पर्वतोत्तमम्।&lt;br&gt;&#xA;१५४. हनूमान् दृश्यते वीरो द्वितीय इव पर्वतः ॥&lt;br&gt;&#xA;१५५. हरिपादविनिर्भग्नो निषसाद स पर्वतः ।&lt;br&gt;&#xA;१५६. न शशाक तदात्मानं वोढुं भृशनिपीडितः ॥&lt;br&gt;&#xA;१५७. सा घूर्णितमहाद्वारा प्रभग्नगृहगोपुरा ।&lt;br&gt;&#xA;१५८. लङ्का त्रासाकुला रात्रौ प्रनृत्तेवाभवत्तदा ॥&lt;br&gt;&#xA;१५९. आदित्यपथमाश्रित्य जगाम स गतश्रमः ।&lt;br&gt;&#xA;१६०. स्मरञ्जाम्बवतो वाक्यं हिमवन्तं महाकपिः ॥&lt;br&gt;&#xA;१६१. स तं समासाद्य महानगेन्द्र-&lt;br&gt;&#xA;१६२. मतिप्रवृद्धोत्तमहेमशृङ्गम्।&lt;br&gt;&#xA;१६३. प्रदीप्तसर्वौषधिसम्प्रदीप्तम्&lt;br&gt;&#xA;१६४. ददर्श सर्वौषधिपर्वतेन्द्रम्॥&lt;br&gt;&#xA;१६५. महौषध्यस्ततस्सर्वास्तस्मिन् पर्वतसत्तमे ।&lt;br&gt;&#xA;१६६. विज्ञायार्थिनमायान्तं ततो जग्मुरदर्शनम्॥&lt;br&gt;&#xA;१६७. स ता महात्मा हनुमानपश्यन्-&lt;br&gt;&#xA;१६८. श्चुकोप रोषाच्च भृशं ननाद ।&lt;br&gt;&#xA;१६९. अमृष्यमाणोऽग्निसमानचक्षु-&lt;br&gt;&#xA;१७०. र्महीधरेन्द्रं तमुवाच वाक्यम्॥&lt;br&gt;&#xA;१७१. किमेतदेवं सुविनिश्चितं ते&lt;br&gt;&#xA;१७२. यद्राघवे नासि कृतानुकंपः ।&lt;br&gt;&#xA;१७३. पश्याद्य मद्बाहुबलाभिभूतो&lt;br&gt;&#xA;१७४. विकीर्णमात्मानमथो नगेन्द्र ॥&lt;br&gt;&#xA;१७५. स तस्य शृङ्गं सनगं सनागम्&lt;br&gt;&#xA;१७६. सकाञ्चनं धातुसहस्रजुष्टम्।&lt;br&gt;&#xA;१७७. विकीर्णकूटं ज्वलिताग्रसानुम्&lt;br&gt;&#xA;१७८. प्रगृह्य वेगात् सहसोन्ममाथ ॥&lt;br&gt;&#xA;१७९. स भास्कराध्वानमनुप्रपन्न-&lt;br&gt;&#xA;१८०. स्तं भास्कराभं शिखरं प्रगृह्य ।&lt;br&gt;&#xA;१८१. बभौ तदा भास्करसन्निकाशो&lt;br&gt;&#xA;१८२. रवेः समीपे प्रतिभास्कराभः ॥&lt;br&gt;&#xA;१८३. तं वानराः प्रेक्ष्य तदाविनेदुः&lt;br&gt;&#xA;१८४. स तानपि प्रेक्ष्य मुदा ननाद ।&lt;br&gt;&#xA;१८५. ततो महात्मा निपपात तस्मिन्-&lt;br&gt;&#xA;१८६. शैलोत्तमे वानरसैन्यमध्ये ॥&lt;br&gt;&#xA;१८७. हर्युत्तमेभ्यः शिरसाभिवाद्य&lt;br&gt;&#xA;१८८. विभीषणं तत्र च सस्वजे सः ॥&lt;br&gt;&#xA;१८९. तावप्युभौ मानुषराजपुत्रौ&lt;br&gt;&#xA;१९०. तं गन्धमाघ्राय महौषधीनाम्।&lt;br&gt;&#xA;१९१. बभूवतुस्तत्र तदा विशल्या-&lt;br&gt;&#xA;१९२. वुत्तस्थुरन्येऽपि हरिप्रवीराः ॥&lt;br&gt;&#xA;१९३. सर्वे विशल्या विरुजा क्षणेन&lt;br&gt;&#xA;१९४. हरिप्रवीराश्च हताश्च ये स्युः ।&lt;br&gt;&#xA;१९५. गन्धेन तासां प्रवरौषधीनाम्&lt;br&gt;&#xA;१९६. सुप्ता निशान्तेष्विव सुप्रबुद्धाः ॥&lt;br&gt;&#xA;१९७. यदाप्रभृति लङ्कायां युध्यन्ते हरिराक्षसाः ।&lt;br&gt;&#xA;१९८. तदा प्रभृति मानार्थमाज्ञया रावणस्य च ।&lt;br&gt;&#xA;१९९. ये हन्यन्ते रणे तत्र राक्षसाः कपिकुञ्जरैः ।&lt;br&gt;&#xA;२००. हता हतास्तु क्षिप्यन्ते सर्व एव तु सागरे ॥&lt;br&gt;&#xA;२०१. ततो हरिर्गन्धवहात्मजस्तु&lt;br&gt;&#xA;२०२. तमोषधीशैलमुदग्रवेगः ।&lt;br&gt;&#xA;२०३. निनाय वेगाद्धिमवन्तमेव&lt;br&gt;&#xA;२०४. पुनश्च रामेण समाजगाम ॥&lt;br&gt;&#xA;२०५. ततोऽब्रवीन्महातेजाः सुग्रीवो वानरेश्वरः ।&lt;br&gt;&#xA;२०६. अर्थ्यं विज्ञापयन्श्चापि हनूमन्तमिदं वचः ॥&lt;br&gt;&#xA;२०७. ये ये महाबलाः सन्ति लघवश्च प्लवङ्गमाः ।&lt;br&gt;&#xA;२०८. लङ्कामभिपतन्त्वाशु गृह्योल्काः प्लवगर्षभाः ॥&lt;br&gt;&#xA;२०९. ततोऽस्तं गत आदित्ये रौद्रे तस्मिन् निशामुखे ।&lt;br&gt;&#xA;२१०. लङ्कामभिमुखाः सोल्का जग्मुस्ते प्लवगर्षभाः ॥&lt;br&gt;&#xA;२११. गोपुराट्टप्रतोलीषु चर्यासु विविधासु च ।&lt;br&gt;&#xA;२१२. प्रासादेषु च संहृष्टाः ससृजुस्ते हुताशनम्॥&lt;br&gt;&#xA;२१३. तेषां गृहसहस्राणि ददाह हुतभुक् तदा ।&lt;br&gt;&#xA;२१४. प्रासादाः पर्वताकाराः पतन्ति धरणीतले ॥&lt;br&gt;&#xA;२१५. अगुरुर्दह्यते तत्र परं चैव सुचन्दनम्।&lt;br&gt;&#xA;२१६. क्षौमं च दह्यते तत्र कौशेयं चापि शोभनम्॥&lt;br&gt;&#xA;२१७. हेमचित्रतनुत्राणां स्रग्भाण्डाम्बरधारिणाम्।&lt;br&gt;&#xA;२१८. सीधुपानचलाक्षाणां मदविह्वलगामिनाम्।&lt;br&gt;&#xA;२१९. कान्तालम्बितवस्त्राणां खादतां पिबतामपि ।&lt;br&gt;&#xA;२२०. शयनेषु महार्हेषु प्रसुप्तानां प्रियैः सह ।&lt;br&gt;&#xA;२२१. त्रस्तानां गच्छतां तूर्णं पुत्रानादाय सर्वतः ।&lt;br&gt;&#xA;२२२. अदहत् पावकस्तत्र जज्वाल च पुनः पुनः ॥&lt;br&gt;&#xA;२२३. ज्वलनेन परीतानि तोरणानि चकाशिरे ।&lt;br&gt;&#xA;२२४. विद्युद्भिरिव नद्धानि मेघजालानि घर्मगे ॥&lt;br&gt;&#xA;२२५. हस्त्यध्यक्षैर्गजैर्मुक्तैर्मुक्तैश्च तुरगैरपि ।&lt;br&gt;&#xA;२२६. बभूव लङ्का लोकान्ते भ्रान्तग्राह इवार्णवः ॥&lt;br&gt;&#xA;२२७. अश्वं मुक्तं गजो दृष्ट्वा क्वचिद् भीतोऽपसर्पति ।&lt;br&gt;&#xA;२२८. भीतो भीतं गजं दृष्ट्वा क्वचिदश्वो निवर्तते ॥&lt;br&gt;&#xA;२२९. लङ्कायां दह्यमानायां शुशुभे च महोदधिः ।&lt;br&gt;&#xA;२३०. छायासंसक्तसलिलो लोहितोद इवार्णवः ॥&lt;br&gt;&#xA;२३१. चन्द्राभा भूषणाभा च गृहाणां ज्वलतां च भा ।&lt;br&gt;&#xA;२३२. हरिराक्षससैन्यानि भ्राजयामास सर्वतः ॥&lt;br&gt;&#xA;२३३. तेषु वानरमुख्येषु दीप्तोल्कोज्वलपाणिषु ।&lt;br&gt;&#xA;२३४. स्थितेषु द्वारमाश्रित्य रावणं क्रोध आविशत् ॥&lt;br&gt;&#xA;२३५. रोषेण महताविष्टो दन्तान् कटकटापयन् ।&lt;br&gt;&#xA;२३६. कुपितश्च तदा तत्र किङ्कार्यमिति चिन्तयन् ।&lt;br&gt;&#xA;२३७. आदिदेशाथ सङ्क्रुद्धो रणायेन्द्रजितं सुतम्॥&lt;br&gt;&#xA;२३८. जहि वीर महावीर्यौ भ्रातरौ रामलक्ष्मणौ ।&lt;br&gt;&#xA;२३९. अदृश्यो दृश्यमानो वा सर्वथा त्वं बलाधिकः ॥&lt;br&gt;&#xA;२४०. तथोक्तो राक्षसेन्द्रेण प्रतिगृह्य पितुर्वचः ।&lt;br&gt;&#xA;२४१. यज्ञभूमौ स विधिवत् पावकं जुहुवेन्द्रजित् ॥&lt;br&gt;&#xA;२४२. सोऽभिनिर्याय नगरादिन्द्रजित् समितिञ्जयः ।&lt;br&gt;&#xA;२४३. आपपाताथ सङ्क्रुद्धो दशग्रीवेण चोदितः ॥&lt;br&gt;&#xA;२४४. स ददर्श महावीर्यौ नागौ त्रिशिरसाविव ।&lt;br&gt;&#xA;२४५. सृजन्ताविषुजालानि वीरौ वानरमध्यगौ ॥&lt;br&gt;&#xA;२४६. स तु वैहायसरथो युधि तौ रामलक्ष्मणौ ।&lt;br&gt;&#xA;२४७. अचक्षुर्विषये तिष्ठन् विव्याध निशितैः शरैः ॥&lt;br&gt;&#xA;२४८. तेनातिविद्धौ तौ वीरौ रुक्मपुङ्खैः सुसंहतैः ।&lt;br&gt;&#xA;२४९. बभूवतुर्दाशरथी पुष्पिताविव किंशुकौ ॥&lt;br&gt;&#xA;२५०. तेन विद्धाश्च हरयो निहताश्च गतासवः ।&lt;br&gt;&#xA;२५१. बभूवुः शतशस्तत्र पतिता धरणीतले ॥&lt;br&gt;&#xA;२५२. लक्ष्मणस्तु ततः क्रुद्धो भ्रातरं वाक्यमब्रवीत् ।&lt;br&gt;&#xA;२५३. ब्राह्ममस्त्रं प्रयोक्ष्यामि वधार्थं सर्वराक्षसाम्॥&lt;br&gt;&#xA;२५४. तमुवाच ततो रामो लक्ष्मणं शुभलक्षणम्।&lt;br&gt;&#xA;२५५. नैकस्य हेतो रक्षांसि पृथिव्यां हन्तुमर्हसि ॥&lt;br&gt;&#xA;२५६. अयुध्यमानं प्रच्छन्नं प्राञ्जलिं शरणागतम्।&lt;br&gt;&#xA;२५७. पलायमानं मत्तं वा न हन्तुं त्वमिहार्हसि ॥&lt;br&gt;&#xA;२५८. तस्यैव तु वधे यत्नं करिष्यामि महाभुज ॥&lt;br&gt;&#xA;२५९. यद्येष भूमिं विशते दिवं वा&lt;br&gt;&#xA;२६०. रसातलं वापि नभस्तलं वा ।&lt;br&gt;&#xA;२६१. एवं विगूढोऽपि ममास्त्रदग्धः&lt;br&gt;&#xA;२६२. पतिष्यते भूमितले गतासुः ॥&lt;br&gt;&#xA;२६३. इत्येवमुक्त्वा वचनं महार्थम्&lt;br&gt;&#xA;२६४. रघुप्रवीरः प्लवगर्षभैर्वृतः ।&lt;br&gt;&#xA;२६५. वधाय रौद्रस्य नृशंसकर्मण-&lt;br&gt;&#xA;२६६. स्तदा महात्मा त्वरितं निरीक्षते ॥&lt;br&gt;&#xA;२६७. इन्द्रजित्तु ततो दृष्ट्वा भ्रातरौ रामलक्ष्मणौ ।&lt;br&gt;&#xA;२६८. रणायाभ्युद्यतौ वीरौ मायां प्रादुष्करोत्तदा ॥&lt;br&gt;&#xA;२६९. इन्द्रजित्तु रथे स्थाप्य सीतां मायामयीं तदा ।&lt;br&gt;&#xA;२७०. मोहनार्थं तु सर्वेषां बुद्धिं कृत्वा सुदुर्मतिः ।&lt;br&gt;&#xA;२७१. हन्तुं (ताम्) स व्यवसितो वानराभिमुखो ययौ ॥&lt;br&gt;&#xA;२७२. तां स्त्रियं पश्यतां तेषां ताडयामास राक्षसः ।&lt;br&gt;&#xA;२७३. क्रोशन्तीं रामरामेति मायया योजितां रथे ॥&lt;br&gt;&#xA;२७४. गृहीतमूर्धजां दृष्ट्वा रामस्य महिषीं प्रियाम्।&lt;br&gt;&#xA;२७५. दुःखजं वारि नेत्राभ्यामुत्सृजन् मारुतात्मजः ।&lt;br&gt;&#xA;२७६. अब्रवीत् परुषं वाक्यं क्रोधात् रक्षोधिपात्मजम्॥&lt;br&gt;&#xA;२७७. धिक्त्वां पापसमाचारं यस्य ते मतिरीदृशी ।&lt;br&gt;&#xA;२७८. किं तवैषापराद्धा हि यदेनां हन्तुमर्हसि ॥&lt;br&gt;&#xA;२७९. स तां बाणसहस्रेण विक्षोभ्य हरिवाहिनीम्।&lt;br&gt;&#xA;२८०. हनूमन्तं हरिश्रेष्ठमिन्द्रजित् प्रत्युवाच ह ॥&lt;br&gt;&#xA;२८१. सुग्रीवस्त्वं च रामश्च यन्निमित्तमिहागताः ।&lt;br&gt;&#xA;२८२. तां वधिष्यामि वैदेहीमद्यैव तव पश्यतः ॥&lt;br&gt;&#xA;२८३. तमेवमुक्त्वा रुदतीं सीतां मायामयीं च ताम्।&lt;br&gt;&#xA;२८४. शितधारेण खड्गेन निजघानेन्द्रजित् स्वयम्॥&lt;br&gt;&#xA;२८५. तथा तु सीतां विनिहत्य दुर्मतिः&lt;br&gt;&#xA;२८६. प्रहृष्टचेताः स बभूव रावणिः ।&lt;br&gt;&#xA;२८७. तं हृष्टरूपं समुदीक्ष्य वानरा&lt;br&gt;&#xA;२८८. विषण्णरूपाः समभिप्रदुद्रुवुः ॥&lt;br&gt;&#xA;२८९. त्यक्त्वा प्राणान् विचेष्टन्तो रामप्रियचिकीर्षवः ।&lt;br&gt;&#xA;२९०. यन्निमित्तं हि युद्ध्यामो हता सा जनकात्मजा ॥&lt;br&gt;&#xA;२९१. इममर्थं हि विज्ञाप्य रामं सुग्रीवमेव च ।&lt;br&gt;&#xA;२९२. तौ यत् प्रतिविधास्येते तौ करिष्यामहे वयम्॥&lt;br&gt;&#xA;२९३. इत्युक्त्वा वानरश्रेष्ठो वारयन् सर्ववानरान् ।&lt;br&gt;&#xA;२९४. शनैः शनैरसन्त्रस्तो सबलः सन्न्यवर्तत ॥&lt;br&gt;&#xA;२९५. ततः प्रेक्ष्य हनूमन्तं व्रजन्तं यत्र राघवः ।&lt;br&gt;&#xA;२९६. स होतुकामो दुष्टात्मा गतश्चैत्यं निकुम्भिलाम्॥&lt;br&gt;&#xA;२९८. (हनूमान्) सह सैन्येन सन्निकर्षं महायशाः ।&lt;br&gt;&#xA;२९९. शीघ्रमागम्य रामाय दुःखितो वाक्यमब्रवीत् ॥&lt;br&gt;&#xA;३००. समरे युध्यमानानामस्माकं प्रेक्षतां च सः ।&lt;br&gt;&#xA;३०१. जघान रुदतीं सीतामिन्द्रजिद् रावणात्मजः ॥&lt;br&gt;&#xA;३०२. तस्य तद्वचनं श्रुत्वा राघवः शोकमूर्च्छितः ।&lt;br&gt;&#xA;३०३. निपपात तदा भूमौ छिन्नमूल इव द्रुमः ॥&lt;br&gt;&#xA;३०४. तं भूमौ देवसङ्काशं पतितं दृश्य राघवम्।&lt;br&gt;&#xA;३०५. अभिपेतुः समुत्पत्य सर्वतः कपिसत्तमाः ॥&lt;br&gt;&#xA;३०६. आसिञ्चन् सलिलैश्चेनं पद्मोत्पलसुगन्धिभिः ॥&lt;br&gt;&#xA;३०७. तं लक्ष्मणोऽथ बाहुभ्यां परिष्वज्य सुदुःखितः ।&lt;br&gt;&#xA;३०८. उवाच राममस्वस्थं वाक्यं हेत्वर्थसंयुतम्॥&lt;br&gt;&#xA;३०९. शुभे वर्त्मनि तिष्ठन्तं त्वामार्य विजितेन्द्रियम्।&lt;br&gt;&#xA;३१०. अनर्थेभ्यो न शक्नोति त्रातुं धर्मो निरर्थकः ॥&lt;br&gt;&#xA;३११. मम चेदं मतं तात धर्मोऽयमिति राघव ।&lt;br&gt;&#xA;३१२. धर्ममूलं त्वया छिन्नं राज्यमुत्सृजता त्वया ॥&lt;br&gt;&#xA;३१३. यस्यार्थास्तस्य मित्राणि यस्यार्थास्तस्य बान्धवाः ।&lt;br&gt;&#xA;३१४. यस्यार्थाः स पुमान् लोके यस्यार्थाः स च पन्डितः ॥&lt;br&gt;&#xA;३१५. यस्यार्थाः स च विक्रान्तो यस्यार्थाः स च बुद्धिमान् ।&lt;br&gt;&#xA;३१६. यस्यार्थाः स महाभागो यस्यार्थाः स गुणाधिकः ॥&lt;br&gt;&#xA;३१७. हर्षः कामश्च दर्पश्च धर्मः क्रोधः शमो दमः ।&lt;br&gt;&#xA;३१८. अर्थादेतानि सर्वाणि प्रवर्तन्ते नराधिप ॥&lt;br&gt;&#xA;३१९. त्वयि प्रव्रजिते वीर गुरोश्च वचने स्थिते ।&lt;br&gt;&#xA;३२०. रक्षसापहृता भार्या प्राणैः प्रियतरा तव ॥&lt;br&gt;&#xA;३२१. तदद्य विपुलं वीर दुःखमिन्द्रजिता कृतम्।&lt;br&gt;&#xA;३२२. कर्मणा व्यपनेष्यामि तस्मादुत्तिष्ठ राघव ॥&lt;br&gt;&#xA;३२३. उत्तिष्ठ नरशार्दूल दीर्घबाहो दृढव्रत ।&lt;br&gt;&#xA;३२४. किमात्मानं महात्मानमात्मानं नावबुद्ध्यसे ॥&lt;br&gt;&#xA;३२६. राममाश्वासमाने तु लक्ष्मणे भ्रातृवत्सले ।&lt;br&gt;&#xA;३२७. निक्षिप्य गुल्मान् स्वस्थाने तत्रागच्छद्विभीषणः ॥&lt;br&gt;&#xA;३२८. राघवं स महात्मानमिक्ष्वाकुकुलनन्दनम्।&lt;br&gt;&#xA;३२९. ददर्श मोहमापन्नं लक्ष्मणस्याङ्कमाश्रितम्॥&lt;br&gt;&#xA;३३०. व्रीडितं शोकसन्तप्तं दृष्ट्वा रामं विभीषणः ।&lt;br&gt;&#xA;३३१. पुष्कलार्थमिदं वाक्यं विसञ्ज्ञं राममब्रवीत् ॥&lt;br&gt;&#xA;३३२. अभिप्रायं तु जानामि रावणस्य दुरात्मनः ।&lt;br&gt;&#xA;३३३. सीतां प्रति महाबाहो न च घातं करिष्यति ॥&lt;br&gt;&#xA;३३४. वानरान् मोहयित्वा तु प्रतियातः स राक्षसः ।&lt;br&gt;&#xA;३३५. मायामयीं महाबाहो तां विद्धि जनकात्मजाम्॥&lt;br&gt;&#xA;३३६. त्यजैनं नरशार्दूल मिथ्यासन्तापमागतम्।&lt;br&gt;&#xA;३३७. सीदते हि बलं सर्वं दृष्ट्वा त्वां शोककर्शितम्॥&lt;br&gt;&#xA;३३८. चैत्यं निकुम्भिलामद्य मेघनादः करिष्यति ।&lt;br&gt;&#xA;३३९. हुतवानुपयातो हि देवैरपि सवासवैः ।&lt;br&gt;&#xA;३४०. दुराधर्षो भवत्येष सङ्ग्रामे रावणात्मजः ॥&lt;br&gt;&#xA;३४१. इह त्वं स्वस्थहृदयस्तिष्ठ सत्त्वसमुच्छ्रितः ।&lt;br&gt;&#xA;३४२. लक्ष्मणं प्रेशयास्माभिः सह सैन्यानुकर्शिभिः ॥&lt;br&gt;&#xA;३४३. एष तं नरशार्दूलो रावणिं निशितैः शरैः ।&lt;br&gt;&#xA;३४४. त्याजयिष्यति तत्कर्म ततो वध्यो भविष्यति ॥&lt;br&gt;&#xA;३४५. तत् सन्दिश महाबाहो लक्ष्मणं शुभलक्षणम्।&lt;br&gt;&#xA;३४६. राक्षसस्य विनाशाय वज्रं वज्रधरो यथा ॥&lt;br&gt;&#xA;३४७. तस्य तद्वचनं श्रुत्वा राघवः शोककर्षितः ।&lt;br&gt;&#xA;३४८. ततो धैर्यमवष्टभ्य (विभीषणमथाब्रवीत् ) ॥&lt;br&gt;&#xA;३४९. जानामि तस्य रौद्रस्य मायां सत्यपराक्रम ।&lt;br&gt;&#xA;३५०. तस्यान्तरिक्षे चरतः सरथस्य महायशः ।&lt;br&gt;&#xA;३५१. न गतिर्ज्ञायते वीर सूर्यस्येवाभ्रसम्प्लवे ॥&lt;br&gt;&#xA;३५२. राघवस्तु रिपोर्ज्ञात्वा मायावीर्यं दुरात्मनः ।&lt;br&gt;&#xA;३५३. लक्ष्मणं कीर्तिसम्पन्नमिदं वचनमब्रवीत् ॥&lt;br&gt;&#xA;३५४. यद्वानरेन्द्रस्य बलं तेन सर्वेण संवृतः ।&lt;br&gt;&#xA;३५५. जहि तं रावणसुतं मायाबलसमन्वितम्॥&lt;br&gt;&#xA;३५६. अयं त्वां सचिवैः सार्धं महात्मा रजनीचरः ।&lt;br&gt;&#xA;३५७. अभिज्ञस्तस्य मायानां पृष्ठतोऽनुगमिष्यति ॥&lt;br&gt;&#xA;३५८. राघवस्य वचः श्रुत्वा लक्ष्मणः सविभीषणः ।&lt;br&gt;&#xA;३५९. सन्नद्धः कवची खड्गी सशरी वामचापभृत् ।&lt;br&gt;&#xA;३६०. रामपादावुपस्पृश्य कृत्वा चापि प्रदक्षिणम्।&lt;br&gt;&#xA;३६१. निकुम्भिलामभिययौ चैत्यं रावणिपालितम्॥&lt;br&gt;&#xA;३६२. स गत्वा दूरमध्वानं सौमित्रिर्मित्रनन्दनः ।&lt;br&gt;&#xA;३६३. राक्षसेन्द्रबलं दूरादपश्यद् व्यूहमाश्रितम्॥&lt;br&gt;&#xA;३६४. अविदूरं ततो गत्वा प्रविश्य तु महद्वनम्।&lt;br&gt;&#xA;३६५. नीलजीमूतसङ्काशं न्यग्रोधं भीमदर्शनम्।&lt;br&gt;&#xA;३६६. तेजस्वी रावणभ्राता राघवाय न्यवेदयत् ॥&lt;br&gt;&#xA;३६७. इहोपहारं भूतानां बलवान् रावणात्मजः ।&lt;br&gt;&#xA;३६८. उपहृत्य ततः पश्चात् सङ्ग्राममभिवर्तते ॥&lt;br&gt;&#xA;३६९. अभिद्रवाशु यावद् वै नैतत्कर्मसमाप्यते ।&lt;br&gt;&#xA;३७०. जहि वीर दुरात्मानं मायापरमधार्मिकम्॥&lt;br&gt;&#xA;३७१. विभीषणवचः श्रुत्वा लक्ष्मणः शुभलक्षणः ।&lt;br&gt;&#xA;३७२. ववर्ष शरवर्षेण राक्षसेन्द्रसुतं प्रति ॥&lt;br&gt;&#xA;३७३. वृक्षान्धकारान्निर्गत्य जातक्रोधः स रावणिः ।&lt;br&gt;&#xA;३७४. उदतिष्ठत दुर्धर्षः स कर्मण्यननुष्ठिते ॥&lt;br&gt;&#xA;३७५. स रथेनाग्निवर्णेन बलवान् रावणात्मजः ।&lt;br&gt;&#xA;३७६. इन्द्रजित् कवची खड्गी सध्वजः प्रत्यदृश्यत ॥&lt;br&gt;&#xA;३७७. तमुवाच महातेजाः पौलस्त्यमपराजितम्।&lt;br&gt;&#xA;३७८. समाह्वये त्वां समरे सम्यग्युद्धं प्रयच्छ मे ॥&lt;br&gt;&#xA;३७९. एवमुक्तो महातेजा मनस्वी रावणात्मजः ।&lt;br&gt;&#xA;३८०. अब्रवीत् परुषं वाक्यं तत्र दृष्ट्वा विभीषणम्॥&lt;br&gt;&#xA;३८१. इह त्वं जातसंवृद्धः साक्षात् भ्राता पितुर्मम ।&lt;br&gt;&#xA;३८२. कथं द्रुह्यसि पुत्रस्य पितृव्यो मम राक्षस ॥&lt;br&gt;&#xA;३८३. शोच्यस्त्वमसि दुर्बुद्धे निन्दनीयश्च साधुभिः ।&lt;br&gt;&#xA;३८४. यस्त्वं स्वजनमुत्सृज्य परभृत्यत्वमागतः ॥&lt;br&gt;&#xA;३८५. क्व च स्वजनसंवासः क्व च नीचपराश्रयः ।&lt;br&gt;&#xA;३८६. गुणवान् वा परजनः स्वजनो निर्गुणोऽपि वा ।&lt;br&gt;&#xA;३८७. निर्गुणः स्वजनः श्रेयान् यः परः पर एव सः ॥&lt;br&gt;&#xA;३८८. यः स्वपक्षं परित्यज्य परपक्षं निषेवते ।&lt;br&gt;&#xA;३८९. स स्वपक्षे क्षयं याते पश्चात् तैरेव हन्यते ॥&lt;br&gt;&#xA;३९०. इत्युक्तो भ्रातृपुत्रेण प्रत्युवाच विभीषणः ।&lt;br&gt;&#xA;३९१. अजानन्निव मच्छीलं किं राक्षस विकत्थसे ॥&lt;br&gt;&#xA;३९२. कुले यद्यप्ययं जातो रक्षसां क्रूरकर्मणाम्।&lt;br&gt;&#xA;३९३. गुणो यः प्रथमं नॄणां तन्मे शीलमराक्षसम्॥&lt;br&gt;&#xA;३९४. धर्मात् प्रच्युतशीलं हि पुरुषं पापनिश्चयम्।&lt;br&gt;&#xA;३९५. त्यक्त्वा सुखमवाप्नोति हस्तादाशीविषं यथा ॥&lt;br&gt;&#xA;३९६. परस्वानां च हरणं परदाराभिमर्षणम्।&lt;br&gt;&#xA;३९७. अभिमानश्च रोषश्च वैरत्वं प्रतिकूलता ।&lt;br&gt;&#xA;३९८. एते दोषा मम भ्रातुर्जीवितैश्वर्यनाशनाः ॥&lt;br&gt;&#xA;३९९. बद्धस्त्वं कालपाशेन ब्रूहि मां यद्यदिच्छसि ।&lt;br&gt;&#xA;४००. युध्यस्व नरदेवेन लक्ष्मणेन रणे सह ।&lt;br&gt;&#xA;४०१. हतस्त्वं देवताकार्यं करिष्यसि यमक्षयम्॥&lt;br&gt;&#xA;४०२. विभीषणवचः श्रुत्वा रावणिः क्रोधमूर्च्छितः ।&lt;br&gt;&#xA;४०३. हनूमत्पृष्ठमारूढमुदयस्थरविप्रभम्।&lt;br&gt;&#xA;४०४. उवाचैनं सुसंरब्धः सौमित्रिं सविभीषणम्॥&lt;br&gt;&#xA;४०५. अद्य वो गमयिष्यामि सर्वानेव यमक्षयम्॥&lt;br&gt;&#xA;४०६. रात्रियुद्धे तदा पूर्वं वज्राशनिसमैः शरैः ।&lt;br&gt;&#xA;४०७. शायितौ तौ मया भूयो विसञ्ज्ञौ सपुरःसरौ ।&lt;br&gt;&#xA;४०८. स्मृतिर्नतेऽस्ति वा मन्ये व्यक्तं यातो यमक्षयम्।&lt;br&gt;&#xA;४०९. आशीविषसमं क्रुद्धं यन्मां योद्धुमुपस्थितः ॥&lt;br&gt;&#xA;४१०. तच्छ्रुत्वा राक्षसेन्द्रस्य गर्जितं राघवस्तदा ।&lt;br&gt;&#xA;४११. अभीतवदनः क्रुद्धो रावणिं वाक्यमब्रवीत् ॥&lt;br&gt;&#xA;४१२. वाचा व्याहृत्य जानीषे कृतार्थोऽस्मीति दुर्मते ।&lt;br&gt;&#xA;४१३. अन्तर्धानगतेनाजौ यत्त्वया चरितस्तदा ।&lt;br&gt;&#xA;४१४. तस्कराचरितो मार्गो नैव वीरनिषेवितः ॥&lt;br&gt;&#xA;४१५. एवमुक्तो धनुर्भीमं परामृश्य महाबलः ।&lt;br&gt;&#xA;४१६. ससर्ज निशितान् बाणानिन्द्रजित् समितिञ्जयः ॥&lt;br&gt;&#xA;४१७. स शरैरतिविद्धाङ्गो रुधिरेण समुक्षितः ।&lt;br&gt;&#xA;४१८. शुशुभे लक्ष्मणः श्रीमान् विधूम इव पावकः ॥&lt;br&gt;&#xA;४१९. ततः शरान् दाशरथिः सन्धायामित्रकर्षणः ।&lt;br&gt;&#xA;४२०. ससर्ज राक्षसेन्द्राय क्रुद्धः सर्प इव श्वसन् ॥&lt;br&gt;&#xA;४२१. तस्य बाणैः सुविध्वस्तं कवचं काञ्चनं महत् ।&lt;br&gt;&#xA;४२२. व्यशीर्यत रथोपस्थे ताराजालमिवाम्बरात् ॥&lt;br&gt;&#xA;४२३. विधूतवर्मा नाराचैर्बभूव स कृतव्रणः ।&lt;br&gt;&#xA;४२४. इन्द्रजित् समरे वीरः प्ररूढ इव सानुमान् ॥&lt;br&gt;&#xA;४२५. ततः शरसहस्रेण सङ्क्रुद्धो रावणात्मजः ।&lt;br&gt;&#xA;४२६. बिभेद समरे वीरो लक्ष्मणं भीमविक्रमः ॥&lt;br&gt;&#xA;४२७. व्यशीर्यत महद्दिव्यं कवचं लक्ष्मणस्य तु ॥&lt;br&gt;&#xA;४२८. कृतप्रतिकृतान्योन्यं बभूवतुररिन्दमौ ।&lt;br&gt;&#xA;४२९. अभीक्ष्णं निःश्वसन्तौ तौ युध्येतां तुमुलं युधि ॥&lt;br&gt;&#xA;४३०. शरसंकृत्तसर्वाङ्गौ सर्वतो रुधिरोक्षितौ ।&lt;br&gt;&#xA;४३१. सुदीर्घकालं तौ वीरावन्योन्यं निशितैः शरैः ।&lt;br&gt;&#xA;४३२. ततक्षतुर्महात्मानौ रणकर्मविशारदौ ॥&lt;br&gt;&#xA;४३३. अभीक्ष्णमन्तर्दधतुः शरजालैर्महाबलौ ।&lt;br&gt;&#xA;४३४. चन्द्रादित्याविवोष्णान्ते यथा मेघैस्तरस्विनौ ॥&lt;br&gt;&#xA;४३५. नह्याधानं न सन्धानं धनुषो वा परिग्रहः ।&lt;br&gt;&#xA;४३६. न मुष्टिप्रतिसन्धानं न लक्ष्यप्रतिपादनम्।&lt;br&gt;&#xA;४३७. अदृश्यत तयोस्तत्र युध्यतोः पाणिलाघवात् ॥&lt;br&gt;&#xA;४३८. ताभ्यां तु धनुषि श्रेष्ठे संहितौ सायकोत्तमौ ।&lt;br&gt;&#xA;४३९. विकृष्यमाणौ वीराभ्यां भृशं जज्वलतुः श्रिया ॥&lt;br&gt;&#xA;४४०. तौ भासयन्तावाकाशं धनुर्भ्यां विशिखौ च्युतौ ।&lt;br&gt;&#xA;४४१. मुखेन मुखमाहत्य सन्निपेततुरोजसा ॥&lt;br&gt;&#xA;४४२. सन्निपातस्तयोश्चासीच्छरयोर्घोररूपयोः ।&lt;br&gt;&#xA;४४३. सधूमविस्फुलिङ्गश्च तज्जोऽग्निर्दारुणोऽभवत् ॥&lt;br&gt;&#xA;४४४. तौ महाग्रहसङ्काशावन्योन्यं सन्निपत्य च ।&lt;br&gt;&#xA;४४५. सङ्ग्रामे शतधा यातौ मेदिन्यां चैव पेततुः ॥&lt;br&gt;&#xA;४४६. शरौ प्रतिहतौ दृष्ट्वा तावुभौ रणमूर्धनि ।&lt;br&gt;&#xA;४४७. व्रीडितौ जातरोषौ च लक्ष्मणेन्द्रजितौ तदा ॥&lt;br&gt;&#xA;४४८. सुसंरब्धस्तु सौमित्रिरस्त्रं वारुणमाददे ।&lt;br&gt;&#xA;४४९. रौद्रं महेन्द्रजिद्युद्धेऽप्यसृजद् युधि निष्ठितः ॥&lt;br&gt;&#xA;४५०. तेन तद्विहतं शस्त्रं वारुणं परमाद्भुतम्॥&lt;br&gt;&#xA;४५१. ततः क्रुद्धो महातेजा इन्द्रजित् समितिञ्जयः ।&lt;br&gt;&#xA;४५२. आग्नेयं सन्दधे दीप्तं स लोकं संक्षिपन्निव ॥&lt;br&gt;&#xA;४५३. सौरेणास्त्रेण तद्वीरो लक्ष्मणः पर्यवारयत् ॥&lt;br&gt;&#xA;४५४. अथान्यं मार्गणश्रेष्ठं सन्दधे राघवानुजः ।&lt;br&gt;&#xA;४५५. हुताशनसमस्पर्शं रावणात्मजदारणम्॥&lt;br&gt;&#xA;४५६. येन शक्रो महातेजा दानवानजयत् प्रभुः ।&lt;br&gt;&#xA;४५७. पुरा देवासुरे युद्धे वीर्यवान् हरिवाहनः ।&lt;br&gt;&#xA;४५८. अथैन्द्रमस्त्रं सौमित्रिः संयुगेष्वपराजितम्।&lt;br&gt;&#xA;४५९. शरश्रेष्ठं धनुश्रेष्ठे विकर्षन्निदमब्रवीत् ॥&lt;br&gt;&#xA;४६०. धर्मात्मा सत्यसन्धश्च रामो दाशरथिर्यदि ।&lt;br&gt;&#xA;४६१. पौरुषे चाप्रतिद्वन्द्वस्तदैनं जहि रावणिम्॥&lt;br&gt;&#xA;४६२. इत्युक्त्वा बाणमाकर्णं विकृष्य तमजिह्मगम्।&lt;br&gt;&#xA;४६३. ऐन्द्रास्त्रेण समायुज्य ससर्जेन्द्रजितं प्रति ॥&lt;br&gt;&#xA;४६४. तच्छिरः सशिरस्त्राणं श्रीमज्ज्वलितकुन्डलम्।&lt;br&gt;&#xA;४६५. प्रमथ्येन्द्रजितः कायात् पातयामास भूतले ॥&lt;br&gt;&#xA;४६६. हतः स निपपाताथ धरण्यां रावणात्मजः ।&lt;br&gt;&#xA;४६७. शान्तरश्मिरिवादित्यो निर्वाण इव पावकः ।&lt;br&gt;&#xA;४६८. बभूव स महाबाहुर्व्यपास्तगतजीवितः ॥&lt;br&gt;&#xA;४६९. यथास्तं गत आदित्ये नावतिष्ठन्ति रश्मयः ।&lt;br&gt;&#xA;४७०. तथा तस्मिन्निपतिते राक्षसा ते गता दिशः ॥&lt;br&gt;&#xA;४७१. प्रशान्तपीडाबहुलो विनष्टारिः प्रहर्षवान् ।&lt;br&gt;&#xA;४७२. बभूव लोकः पतिते राक्षसेन्द्रसुते तदा ॥&lt;br&gt;&#xA;४७३. आकाशे चापि देवानां शुश्रुवे दुन्दुभिस्वनः ।&lt;br&gt;&#xA;४७४. शुद्धा आपो नभश्चैव जहृषुर्देवदानवाः ॥&lt;br&gt;&#xA;४७५. विभीषणो हनूमान्श्च जाम्बवान्श्चर्क्षयूथपः ।&lt;br&gt;&#xA;४७६. विजयेनाभिनन्दन्तस्तुष्टुवुश्चापि लक्ष्मणम्॥&lt;br&gt;&#xA;४७७. क्ष्वेडन्तश्च प्लवन्तश्च गर्जन्तश्च प्लवङ्गमाः ।&lt;br&gt;&#xA;४७८. लब्धलक्षा रघुसुतं परिवार्योपतस्थिरे ॥&lt;br&gt;&#xA;४७९. रुधिरक्लिन्नगात्रस्तु लक्ष्मणः शुभलक्षणः ।&lt;br&gt;&#xA;४८०. बभूव हृष्टस्तं हत्वा शत्रुजेतारमाहवे ॥&lt;br&gt;&#xA;४८१. आजगाम ततस्तीव्रं यत्र सुग्रीवराघवौ ।&lt;br&gt;&#xA;४८२. विभीषणमवष्टभ्य हनूमन्तं च लक्ष्मणः ॥&lt;br&gt;&#xA;४८३. निष्टननन्निव चागत्य राघवाय महात्मने ।&lt;br&gt;&#xA;४८४. आचचक्षे तदा वीरो घोरमिन्द्रजितो वधम्॥&lt;br&gt;&#xA;४८५. रावणेस्तु शिरश्छिन्नं लक्ष्मणेन महात्मना ।&lt;br&gt;&#xA;४८६. न्यवेदयत रामाय तदा हृष्टो विभीषणः ॥&lt;br&gt;&#xA;४८७. रामस्तु दुःखसन्तप्तं तं तु निःश्वासपीडितम्।&lt;br&gt;&#xA;४८८. लज्जमानं बलात् स्नेहादङ्कमारोप्य वीर्यवान् ।&lt;br&gt;&#xA;४८९. उपवेश्य तमुत्सङ्गे परिष्वज्यावपीडितम्।&lt;br&gt;&#xA;४९०. शल्यसम्पीडितं शस्तं पुनःपुनरुदैक्षत ॥&lt;br&gt;&#xA;४९१. उवाच लक्ष्मणं वाक्यमाश्वास्य पुरुषर्षभः ।&lt;br&gt;&#xA;४९२. कृतं परमकल्याणं कर्म दुष्करकर्मणा ॥&lt;br&gt;&#xA;४९३. अद्य मन्ये हते पुत्रे रावणं निहतं युधि ।&lt;br&gt;&#xA;४९४. त्वया लक्ष्मण नाथेन सीता च पृथिवी च मे ।&lt;br&gt;&#xA;४९५. न दुष्प्रापा हते तस्मिन् शक्रजेतरि चाहवे ॥&lt;br&gt;&#xA;४९६. रामः सुषेणं मुदितः समाभाष्येदमब्रवीत् ।&lt;br&gt;&#xA;४९७. विशल्यः क्रियतां क्षिप्रं सौमित्रिः सविभीषणः ॥&lt;br&gt;&#xA;४९८. ऋक्षवानरसैन्यानां शूराणां द्रुमयोधिनाम्।&lt;br&gt;&#xA;४९९. येचाप्यन्येऽत्र युध्यन्ति सशल्या व्रणिनस्तथा ।&lt;br&gt;&#xA;५००. तेऽपि सर्वे प्रयत्नेन क्रियन्तां सुखिनस्त्वया ॥&lt;br&gt;&#xA;५०१. एवमुक्तः स रामेण महात्मा हरियूथपः ।&lt;br&gt;&#xA;५०२. लक्ष्मणाय ददौ नस्तः सुषेणः परमौषधम्॥&lt;br&gt;&#xA;५०३. स तस्या गन्धमाघ्राय विशल्यः समपद्यत ।&lt;br&gt;&#xA;५०४. तदा निर्वेदनश्चैव संरूढव्रण एव च ॥&lt;br&gt;&#xA;५०५. विभीषणमुखानां च सुहृदां राघवाज्ञया ।&lt;br&gt;&#xA;५०६. सर्ववानरमुख्यानां चिकित्सामकरोत् तदा ॥&lt;br&gt;&#xA;५०७. ततः प्रकृतिमापन्नो हृतशल्यो गतक्लमः ।&lt;br&gt;&#xA;५०८. सौमित्रिर्मुमुदे तत्र क्षणेन विगतज्वरः ॥&lt;/p&gt;</description>
    </item>
    <item>
      <title>०६ ०६ रावणवधः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/06_rAvaNavadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/06_rAvaNavadhaH/</guid>
      <description>&lt;p&gt;१. ततः पौलस्त्यसचिवाः श्रुत्वा चेन्द्रजितो वधं ।&lt;br&gt;&#xA;२. आचचक्षुरभिज्ञाय दशग्रीवाय सव्यथाः ॥&lt;br&gt;&#xA;३. स तं प्रतिभयं श्रुत्वा वधं पुत्रस्य दारुणम्।&lt;br&gt;&#xA;४. घोरमिन्द्रजितः सङ्ख्ये कश्मलं प्राविशन्महत् ॥&lt;br&gt;&#xA;५. उपलभ्य चिरात् सञ्ज्ञां राजा राक्षसपुङ्गवः ।&lt;br&gt;&#xA;६. पुत्रशोकाकुलो दीनो विललापाकुलेन्द्रियः ॥&lt;br&gt;&#xA;७. हा राक्षसचमूमुख्य मम वत्स महाबल ।&lt;br&gt;&#xA;८. जित्वेन्द्रं कथमद्य त्वं लक्ष्मणस्य वशं गतः ॥&lt;br&gt;&#xA;९. अद्य वैवस्वतो राजा भूयो बहुमतो मम ।&lt;br&gt;&#xA;१०. येनाद्य त्वं महाबाहो संयुक्तः कालचोदितः ॥&lt;br&gt;&#xA;११. अद्य लोकास्त्रयः कृत्स्ना पृथिवी च सकानना ।&lt;br&gt;&#xA;१२. एकेनेन्द्रजिता हीना शून्येव प्रतिभाति मे ॥&lt;br&gt;&#xA;१३. यौवराज्यं च लङ्कां च रक्षांसि च परन्तप ।&lt;br&gt;&#xA;१४. मातरं मां च भार्याश्च क्व गतोऽसि विहाय नः ॥&lt;br&gt;&#xA;१५. मम नाम त्वया वीर गतस्य यमसादनम्।&lt;br&gt;&#xA;१६. प्रेतकार्याणि कार्याणि विपरीते हि वर्तसे ॥&lt;br&gt;&#xA;१७. एवमादि विलापार्तं रावणं राक्षसाधिपम्।&lt;br&gt;&#xA;१८. आविवेश महान् कोपः पुत्रव्यसनसम्भवः ॥&lt;br&gt;&#xA;१९. तस्य प्रकृत्या रक्ते च रक्ते क्रोधाग्निनापि च ।&lt;br&gt;&#xA;२०. रावणस्य महाघोरे दीप्ते नेत्रे बभूवतुः ॥&lt;br&gt;&#xA;२१. दन्तान् विदशतस्तस्य श्रूयते दशनस्वनः ।&lt;br&gt;&#xA;२२. यन्त्रस्याकृष्यमाणस्य मथ्नतो दानवैरिव ॥&lt;br&gt;&#xA;२३. कालाग्निरिव सङ्क्रुद्धो यां यां दिशमवैक्षत ।&lt;br&gt;&#xA;२४. तस्यां तस्यां भयत्रस्ता राक्षसा संविलिल्यिरे ॥&lt;br&gt;&#xA;२५. प्रत्यवेक्ष्य तु ताम्राक्षः सुघोरो घोरदर्शनः ।&lt;br&gt;&#xA;२६. दीनो दीनस्वरान् सर्वान्स्तानुवाच निशाचरान् ॥&lt;br&gt;&#xA;२७. मायया मम वत्सेन वञ्चनार्थं वनौकसाम्।&lt;br&gt;&#xA;२८. किञ्चिदेव हतं तत्र सीतेयमिति दर्शितम्॥&lt;br&gt;&#xA;२९. तदिदं तथ्यमेवाहं करिष्ये प्रियमात्मनः ।&lt;br&gt;&#xA;३०. वैदेहीं नाशयिष्यामि क्षत्रबन्धुमनुव्रताम्॥&lt;br&gt;&#xA;३१. इत्येवमुक्त्वा सचिवान् भृशमाकुलचेतनः ।&lt;br&gt;&#xA;३२. निष्पपात स वेगेन सभार्यः सचिवैर्वृतः ।&lt;br&gt;&#xA;३३. सङ्क्रुद्धः खड्गमादाय सहसा यत्र मैथिली ॥&lt;br&gt;&#xA;३४. मैथिली रक्ष्यमाणा तु राक्षसीभिरनिन्दिता ।&lt;br&gt;&#xA;३५. ददर्श राक्षसं क्रुद्धं निस्त्रिंशवरधारिणम्॥&lt;br&gt;&#xA;३६. तं निशम्य सनिस्त्रिंशं सुहृद्भिरनिवर्तिनं ।&lt;br&gt;&#xA;३७. सीता दुःखसमाविष्टा विलपन्तीदमब्रवीत् ॥&lt;br&gt;&#xA;३८. बहुशश्चोदयामास भर्तारं मामनुव्रताम्।&lt;br&gt;&#xA;३९. सोऽयं ममानुपस्थाने व्यक्तं मां हन्तुमुद्यतः ॥&lt;br&gt;&#xA;४०. अथवा पुत्रशोकेन अहत्वा रामलक्ष्मणौ ।&lt;br&gt;&#xA;४१. विधमिष्यति मां रौद्रो राक्षसः पापनिश्चयः ॥&lt;br&gt;&#xA;४२. हनूमतस्तु तद्वाक्यं न कृतं क्षुद्रया मया ।&lt;br&gt;&#xA;४३. यद्यहं तस्य पृष्ठेन तदा यायामनिर्जिता ॥&lt;br&gt;&#xA;४४. एतस्मिन्नन्तरे तस्य अमात्यः शीलवान् शुचिः ।&lt;br&gt;&#xA;४५. सुपार्श्वो नाम मेधावी इदं वचनमब्रवीत् ॥&lt;br&gt;&#xA;४६. कथं नाम दशग्रीव साक्षाद् वैश्रवणानुज ।&lt;br&gt;&#xA;४७. स्त्रियः कस्माद् वधं वीर मन्यसे राक्षसेश्वर ॥&lt;br&gt;&#xA;४८. त्वमेव तु सहास्माभी राघवे क्रोधमुत्सृज ।&lt;br&gt;&#xA;४९. अभ्युथानं त्वमद्यैव कृष्णपक्षचतुर्दशीम्।&lt;br&gt;&#xA;५०. कृत्वा निर्याह्यमावास्यां विजयाय बलैर्वृतः ॥&lt;br&gt;&#xA;५१. शूरो धीमान् रथी खड्गी रथप्रवरमास्थितः ।&lt;br&gt;&#xA;५२. हत्वा दाशरथिं रामं भवान् प्राप्स्यति मैथिलीम्॥&lt;br&gt;&#xA;५३. स तद् दुरात्मा सुहृदा निवेदितम्&lt;br&gt;&#xA;५४. वचः सुधर्म्यं प्रतिगृह्य रावणः ।&lt;br&gt;&#xA;५५. गृहं जगामाथ ततश्च वीर्यवान्&lt;br&gt;&#xA;५६. पुनः सभां च प्रययौ सुहृद्वृतः ॥&lt;br&gt;&#xA;५७. स प्रविश्य सभां राजा दीनः परमदुःखितः ।&lt;br&gt;&#xA;५८. निषसादासने मुख्ये सिंहः क्रुद्ध इव श्वसन् ॥&lt;br&gt;&#xA;५९. अब्रवीच्च स तान् सर्वान् बलमुख्यान् महाबलः ॥&lt;br&gt;&#xA;६०. सर्वे भवन्तः सर्वेण हस्त्यश्वेन समावृताः ।&lt;br&gt;&#xA;६१. निर्यान्तु रथसङ्घैश्च पादातैश्चोपशोभिताः ॥&lt;br&gt;&#xA;६२. इत्येतद् वाक्यमादाय राक्षसेन्द्रस्य राक्षसाः ।&lt;br&gt;&#xA;६३. निर्ययुस्ते रथैः शीघ्रैर्नानानीकैश्च संयुताः ॥&lt;br&gt;&#xA;६४. परिघान् पट्टिशान्श्चैव शरखड्गपरश्वधान् ।&lt;br&gt;&#xA;६५. शरीरान्तकरान् सर्वे चिक्षिपुर्वानरान् प्रति ॥&lt;br&gt;&#xA;६६. वानराश्च द्रुमान्शैलान् राक्षसान् प्रति चिक्षिपुः ॥&lt;br&gt;&#xA;६७. स सङ्ग्रामो महाभीमः सूर्यस्योदयनं प्रति ।&lt;br&gt;&#xA;६८. रक्षसां वानराणां च तुमुलः समपद्यत ॥&lt;br&gt;&#xA;६९. एवं प्रवृत्ते सङ्ग्रामे ह्यद्भुतं सुमहद्रजः ।&lt;br&gt;&#xA;७०. रक्षसां वानराणां च शान्तं शोणितविस्रवैः ॥&lt;br&gt;&#xA;७१. एकैकं राक्षसं सङ्ख्ये शतं वानरपुङ्गवाः ।&lt;br&gt;&#xA;७२. अभ्यधावन्त फलिनं वृक्षं शकुनयो यथा ॥&lt;br&gt;&#xA;७३. तदा गदाभिर्गुर्वीभिः प्रासैः खड्गैः परश्वधैः ।&lt;br&gt;&#xA;७४. निर्जघ्नुर्वानरान् घोरान् राक्षसाः पर्वतोपमाः ॥&lt;br&gt;&#xA;७५. राक्षसैर्वध्यमानानां वानराणां महाचमूः ।&lt;br&gt;&#xA;७६. शरण्यं शरणं याताः रामं दशरथात्मजम्॥&lt;br&gt;&#xA;७७. ततो रामो महातेजा धनुरादाय वीर्यवान् ।&lt;br&gt;&#xA;७८. प्रविश्य राक्षसं सैन्यं शरवर्षं ववर्ष ह ॥&lt;br&gt;&#xA;७९. चालयन्तं महासैन्यं विधमन्तं महारथान् ।&lt;br&gt;&#xA;८०. ददृशुस्ते न वै रामं वातं वनगतं यथा ॥&lt;br&gt;&#xA;८१. एष हन्ति गजानीकमेष हन्ति महारथान् ।&lt;br&gt;&#xA;८२. एष हन्ति शरैस्तीक्ष्णैः पदातीन् वाजिभिः सह ॥&lt;br&gt;&#xA;८३. इति ते राक्षसाः सर्वे रामस्य सदृशान् रणे ।&lt;br&gt;&#xA;८४. अन्योन्यं कुपिता जघ्नुः सादृश्यात् राघवस्य तु ॥&lt;br&gt;&#xA;८५. न ते ददृशिरे रामं दहन्तमरिवाहिनीम्।&lt;br&gt;&#xA;८६. मोहिताः परमास्त्रेण गान्धर्वेण महात्मनाम्॥&lt;br&gt;&#xA;८७. ते तु रामसहस्राणि रणे पश्यन्ति राक्षसाः ।&lt;br&gt;&#xA;८८. पुनः पश्यन्ति काकुत्स्थं एक एव महाहवे ॥&lt;br&gt;&#xA;८९. शरीरनाभिसत्त्वार्चिः शरारं नेमिकार्मुकम्।&lt;br&gt;&#xA;९०. ज्याघोषतलनिर्घोषं तेजोबुद्धिगुणप्रभम्।&lt;br&gt;&#xA;९१. दिव्यास्त्रगुणपर्यन्तं निघ्नन्तं युधि राक्षसान् ।&lt;br&gt;&#xA;९२. ददृशू रामचक्रं तत् कालचक्रमिव प्रजाः ॥&lt;br&gt;&#xA;९३. पूर्णे शतसहस्रे द्वे राक्षसानां पदातिनाम्।&lt;br&gt;&#xA;९४. दिवसस्याष्टभागेन शरैरग्निशिखोपमैः ।&lt;br&gt;&#xA;९५. हतान्येकेन रामेण रक्षसां कामरूपिणाम्॥&lt;br&gt;&#xA;९६. ते हताश्वा हतरथाः शान्ता विमथितध्वजाः ।&lt;br&gt;&#xA;९७. अभिपेतुः पुरीं लङ्कां हतशेषा निशाचराः ॥&lt;br&gt;&#xA;९८. राक्षसानां सहस्राणि गदापरिघयोधिनाम्।&lt;br&gt;&#xA;९९. रावणेन प्रयुक्तानि रामेणाक्लिष्टकर्मणा ।&lt;br&gt;&#xA;१००. निहतानि शरैर्दीप्तैस्तप्तकाञ्चनभूषणैः ।&lt;br&gt;&#xA;१०१. दृष्ट्वा श्रुत्वा च सम्भ्रान्ता हतशेषा निशाचराः ॥&lt;br&gt;&#xA;१०२. राक्षस्यः सह सङ्गम्य दीनाश्चिन्तापरिप्लुताः ।&lt;br&gt;&#xA;१०३. विधवा हतपुत्राश्च दुःखार्ताः पर्यदेवयन् ॥&lt;br&gt;&#xA;१०४. आर्तानां राक्षसीनां तु लङ्कायां वै कुले कुले ।&lt;br&gt;&#xA;१०५. रावणः करुणं शब्दं शुश्राव परिदेवितम्॥&lt;br&gt;&#xA;१०६. स तु दीर्घं विनिःश्वस्य मुहूर्तं ध्यानमास्थितः ।&lt;br&gt;&#xA;१०७. उवाच च समीपस्थान् राक्षसान् राक्षसेश्वरः ॥&lt;br&gt;&#xA;१०८. अद्य बाणैर्धनुर्मुक्तैर्युगान्तादित्यसन्निभैः ।&lt;br&gt;&#xA;१०९. राघवं लक्ष्मणं चैव नेष्यामि यमसादनम्॥&lt;br&gt;&#xA;११०. नैवान्तरिक्षं न दिशो न नद्यो नापि सागराः ।&lt;br&gt;&#xA;१११. प्रकाशत्वं गमिष्यन्ति मद्बाणजलदावृताः ॥&lt;br&gt;&#xA;११२. सशरैरद्य वदनैः संख्ये वानरयूथपाः ।&lt;br&gt;&#xA;११३. मन्डयिष्यन्ति वसुधां सनालैरिव पङ्कजैः ॥&lt;br&gt;&#xA;११४. अद्य मद्बाणनिर्भिन्नैः प्रस्तीर्णैर्गतचेतनैः ।&lt;br&gt;&#xA;११५. करोमि वानरैर्युद्धे यत्नावेक्ष्यतलां महीम्॥&lt;br&gt;&#xA;११६. द्रुतं सूतसमायुक्तं युक्ताष्टतुरगं रथम्।&lt;br&gt;&#xA;११७. आरुरोह तदा भीमं दीप्यमानं स्वतेजसा ॥&lt;br&gt;&#xA;११८. ततः प्रयातः सहसा राक्षसैर्बहुभिर्वृतः ।&lt;br&gt;&#xA;११९. रावणः सत्त्वगाम्भीर्याद् दारयन्निव मेदिनीम्॥&lt;br&gt;&#xA;१२०. ततो नष्टप्रभः सूर्यो दिशश्च तिमिरावृताः ।&lt;br&gt;&#xA;१२१. द्विजाश्च नेदुर्घोराश्च सञ्चचाल च मेदिनी ॥&lt;br&gt;&#xA;१२२. एतानचिन्तयन् घोरानुत्पातान् समवस्थितान् ।&lt;br&gt;&#xA;१२३. निर्ययौ रावणो मोहाद् वधार्थं कालचोदितः ॥&lt;br&gt;&#xA;१२४. ततः क्रुद्धो दशग्रीवः शरैः काञ्चनभूषणैः ।&lt;br&gt;&#xA;१२५. वानराणामनीकेषु चकार कदनं महत् ॥&lt;br&gt;&#xA;१२६. निकृत्तशिरसः केचित् रावणेन वलीमुखाः ।&lt;br&gt;&#xA;१२७. केचिद्विभिन्नशिरसः केचिच्चक्षुर्विनाकृताः ॥&lt;br&gt;&#xA;१२८. प्लवङ्गानामनीकानि महाभ्राणीव मारुतः ।&lt;br&gt;&#xA;१२९. सम्ययौ समरे तस्मिन् विधमन् रावणः शरैः ॥&lt;br&gt;&#xA;१३०. कदनं तरसा कृत्वा राक्षसेन्द्रो वनौकसाम्।&lt;br&gt;&#xA;१३१. आससाद ततो युद्धे त्वरितं राघवं रणे ॥&lt;br&gt;&#xA;१३२. स ददर्श ततो रामं तिष्ठन्तमपराजितम्।&lt;br&gt;&#xA;१३३. आलिखन्तमिवाकाशमवष्टभ्य महद्धनुः ॥&lt;br&gt;&#xA;१३४. स राघवं समासाद्य क्रोधसंरक्तलोचनः ।&lt;br&gt;&#xA;१३५. व्यसृजच्छरवर्षाणि रावणो राक्षसेश्वरः ॥&lt;br&gt;&#xA;१३६. तान्शरौघान्स्ततो भल्लैस्तीक्ष्णैश्चिच्छेद राघवः ॥&lt;br&gt;&#xA;१३७. राघवो रावणं तूर्णं रावणो राघवं तथा ।&lt;br&gt;&#xA;१३८. अन्योन्यं विविधैस्तीक्ष्णैः शरवर्षैर्ववर्षतुः ॥&lt;br&gt;&#xA;१३९. गवाक्षितमिवाकाशं बभूव शरवृष्टिभिः ।&lt;br&gt;&#xA;१४०. महावेगैः सुतीक्ष्णाग्रैर्गृध्रपत्रैः सुवाजितैः ॥&lt;br&gt;&#xA;१४१. भूमौ स्थितस्य रामस्य रथस्थस्य च रक्षसः।&lt;br&gt;&#xA;१४२. न समं युद्धमित्याहुर्देवगन्धर्वकिन्नराः ॥&lt;br&gt;&#xA;१४३. ततः काञ्चनचित्राङ्गः किङ्किणीशतभूषितः ।&lt;br&gt;&#xA;१४४. सदश्वैः काञ्चनापीडैर्युक्तः श्वेतप्रकीर्णकैः ।&lt;br&gt;&#xA;१४५. रुक्मवेणुध्वजः श्रीमान् देवराजरथो वरः ।&lt;br&gt;&#xA;१४६. देवराजेन सन्दिष्टो रथमारुह्य मातलिः ।&lt;br&gt;&#xA;१४७. अभ्यवर्तत काकुस्थमवतीर्य त्रिविष्टपात् ॥&lt;br&gt;&#xA;१४८. अब्रवीच्च तदा रामं सप्रतोदो रथे स्थितः ।&lt;br&gt;&#xA;१४९. प्राञ्जलिर्मातलिर्वाक्यं सहस्राक्षस्य सारथिः ॥&lt;br&gt;&#xA;१५०. सहस्राक्षेण काकुत्स्थ रथोऽयं विजयाय ते ।&lt;br&gt;&#xA;१५१. दत्तस्तव महासत्त्व श्रीमान् शत्रुनिबर्हण ॥&lt;br&gt;&#xA;१५२. इदमैन्द्रं महच्चापं कवचं चाग्निसन्निभम्।&lt;br&gt;&#xA;१५३. शराश्चादित्यसङ्काशाः शक्तिश्च विमला शिवा ॥&lt;br&gt;&#xA;१५४. आरुह्येमं रथं वीर राक्षसं जहि रावणम्।&lt;br&gt;&#xA;१५५. मया सारथिना देव महेन्द्र इव दानवान् ॥&lt;br&gt;&#xA;१५६. इत्युक्तः सम्परिक्रम्य रथं तमभिवाद्य च ।&lt;br&gt;&#xA;१५७. आरुरोह तदा रामो लोकान् लक्ष्म्या विराजयन् ॥&lt;br&gt;&#xA;१५८. तद्बभौ चाद्भुतं युद्धं द्वैरथं रोमहर्षणम्।&lt;br&gt;&#xA;१५९. रामस्य च महाबाहो रावणस्य च रक्षसः ॥&lt;br&gt;&#xA;१६०. स गान्धर्वेण गान्धर्वं दैवं दैवेन राघवः ।&lt;br&gt;&#xA;१६१. अस्त्रं राक्षसराजस्य जघान परमास्त्रवित् ॥&lt;br&gt;&#xA;१६२. ततः क्रोधसमाविष्टो रामो दशरथात्मजः ।&lt;br&gt;&#xA;१६३. उवाच रावणं वीरः प्रहस्य परुषं वचः ॥&lt;br&gt;&#xA;१६४. मया विरहितां दीनां वर्तमानां महावने ।&lt;br&gt;&#xA;१६५. वैदेहीं प्रसभं हृत्वा शूरोऽहमिति मन्यसे ॥&lt;br&gt;&#xA;१६६. स्त्रीषु शूर विनाथासु परदाराभिमर्शक ।&lt;br&gt;&#xA;१६७. कृत्वा कापुरुषं कर्म शूरोऽहमिति मन्यसे ॥&lt;br&gt;&#xA;१६८. यदि मत्सन्निधौ सीता धर्षिता स्यात् त्वया बलात् ।&lt;br&gt;&#xA;१६९. भ्रातरं तु खरं पश्येस्तदा मत्सायकैर्हतः ॥&lt;br&gt;&#xA;१७०. अद्य ते मच्छरैश्छिन्नं शिरो ज्वलितकुण्डलम्।&lt;br&gt;&#xA;१७१. क्रव्यादा व्यपकर्षन्तु विकीर्णं रणपांसुषु ॥&lt;br&gt;&#xA;१७२. अद्य मद्बाणभिन्नस्य गतासोः पतितस्य ते ।&lt;br&gt;&#xA;१७३. कर्षन्त्वन्त्राणि पतगा गरुत्मन्त इवोरगान् ॥&lt;br&gt;&#xA;१७४. इत्येवं स वदन् वीरो रामः शत्रुनिबर्हणः ।&lt;br&gt;&#xA;१७५. राक्षसेन्द्रं समीपस्थं शरवर्षैरवाकिरत् ॥&lt;br&gt;&#xA;१७६. बभूव द्विगुणं वीर्यं बलं हर्षश्च संयुगे ।&lt;br&gt;&#xA;१७७. रामस्यास्त्रबलं चैव शत्रोर्निधनकांक्षिणः ॥&lt;br&gt;&#xA;१७८. प्रादुर्बभूवुरस्त्राणि सर्वाणि विदितात्मनः ।&lt;br&gt;&#xA;१७९. प्रहर्षाच्च महातेजा शीघ्रहस्ततरोऽभवत् ॥&lt;br&gt;&#xA;१८०. हरीणां चाश्मनिकरैः शरवर्षैश्च राघवात् ।&lt;br&gt;&#xA;१८१. हन्यमानो दशग्रीवो विघूर्णहृदयोऽभवत् ॥&lt;br&gt;&#xA;१८२. यदा च शस्त्रं नारेभे न व्यकर्षच्छरासनम्।&lt;br&gt;&#xA;१८३. नास्य प्रत्यकरोद्वीर्यं विक्लवेनान्तरात्मना ।&lt;br&gt;&#xA;१८४. सूतस्तु रथनेतास्य तदवस्थं निरीक्ष्य तम्।&lt;br&gt;&#xA;१८५. शनैर्युद्धादसम्भ्रान्तो रथं तस्यापवाहयत् ॥&lt;br&gt;&#xA;१८६. स तु मोहात् सुसङ्क्रुद्धः कृतान्तबलचोदितः ।&lt;br&gt;&#xA;१८७. क्रोधसंरक्तनयनो रावणः सूतमब्रवीत् ॥&lt;br&gt;&#xA;१८८. किमर्थं मामवज्ञाय मच्छन्दमनवेक्ष्य च ।&lt;br&gt;&#xA;१८९. त्वया शत्रुसमक्षं मे रथोऽयमपवाहितः ॥&lt;br&gt;&#xA;१९०. त्वयाद्य हि ममानार्य चिरकालमुपार्जितम्।&lt;br&gt;&#xA;१९१. यशो वीर्यं च तेजश्च प्रत्ययश्च विनाशितः ॥&lt;br&gt;&#xA;१९२. यत् त्वं कथमिदं मोहान्न चेद् वहसि दुर्मते ।&lt;br&gt;&#xA;१९३. सत्योऽयं प्रतितर्को मे परेण त्वमुपस्कृतः ॥&lt;br&gt;&#xA;१९४. न हि तद् विद्यते कर्म सुहृदो हितकांक्षिणः ।&lt;br&gt;&#xA;१९५. रिपूणां सदृशं त्वेतद् यत् त्वयैतदनुष्ठितम्॥&lt;br&gt;&#xA;१९६. निवर्तय रथं शीघ्रं यावन्नोपैति मे रिपुः ।&lt;br&gt;&#xA;१९७. यदि वाध्युषितोऽसि त्वं स्मर्यन्ते यदि मे गुणाः ॥&lt;br&gt;&#xA;१९८. एवं परुषमुक्तस्तु हितबुद्धिरबुद्धिना ।&lt;br&gt;&#xA;१९९. अब्रवीद् रावणं सूतो हितं सानुनयं वचः ॥&lt;br&gt;&#xA;२००. न भीतोऽस्मि न मूढोऽस्मि नोऽपजप्तोऽस्मि शत्रुभिः ।&lt;br&gt;&#xA;२०१. न प्रमत्तो न निःस्नेहो विस्मृता न च सत्क्रिया ॥&lt;br&gt;&#xA;२०२. मया तु हितकामेन यशश्च परिरक्षता ।&lt;br&gt;&#xA;२०३. स्नेहप्रस्कन्नमनसा हितमित्यप्रियं कृतम्॥&lt;br&gt;&#xA;२०४. श्रमं तवावगच्छामि महता रणकर्मणा ।&lt;br&gt;&#xA;२०५. न हि ते वीर्यसौमुख्यं प्रकर्षं नोपधारये ॥&lt;br&gt;&#xA;२०६. रथोद्वहनखिन्नाश्च भग्ना मे रथवाजिनः ।&lt;br&gt;&#xA;२०७. दीना घर्मपरिश्रान्ता गावो वर्षहता इव ॥&lt;br&gt;&#xA;२०८. तव विश्रामहेतोस्तु तथैषां रथवाजिनाम्।&lt;br&gt;&#xA;२०९. स्वेच्छया न मया वीर रथोऽयमपवाहितः ॥&lt;br&gt;&#xA;२१०. आज्ञापय यथातत्त्वं वक्ष्यस्यरिनिषूदन ।&lt;br&gt;&#xA;२११. तत् करिष्याम्यहं वीर गतानृण्येन चेतसा ॥&lt;br&gt;&#xA;२१२. सन्तुष्टस्तेन वाक्येन रावणस्तस्य सारथेः ।&lt;br&gt;&#xA;२१३. प्रशस्यैनं बहुविधं युद्धलुब्धोऽब्रवीदिदम्॥&lt;br&gt;&#xA;२१४. रथं शीघ्रमिमं सूत राघवाभिमुखं नय ।&lt;br&gt;&#xA;२१५. नाहत्वा समरे शत्रून् निवर्तिष्यति रावणः ॥&lt;br&gt;&#xA;२१६. एवमुक्त्वा रथस्थस्य रावणो राक्षसेश्वरः ।&lt;br&gt;&#xA;२१७. ददौ तस्य शुभं ह्येकं हस्ताभरणमुत्तमम्॥&lt;br&gt;&#xA;२१८. श्रुत्वा रावणवाक्यानि सारथिः सन्न्यवर्तत ।&lt;br&gt;&#xA;२१९. रावणस्य रथं क्षिप्रं चोदयामास (रंहसा ) ॥&lt;br&gt;&#xA;२२०. तमापतन्तं सहसा स्वनवन्तं महाध्वजम्।&lt;br&gt;&#xA;२२१. रथं राक्षसराजस्य नरराजो ददर्श ह ॥&lt;br&gt;&#xA;२२२. स दृष्ट्वा मेघसङ्काशमापतन्तं रथं रिपोः ।&lt;br&gt;&#xA;२२३. विस्फारयन् वै वेगेन बालचन्द्राननं धनुः ।&lt;br&gt;&#xA;२२४. उवाच मातलिं रामः सहस्राक्षस्य सारथिम्॥&lt;br&gt;&#xA;२२५. मातले पश्य संरब्धमापतन्तं रथं रिपोः ।&lt;br&gt;&#xA;२२६. तदप्रमादमातिष्ठ प्रत्युद्गच्छ रथं रिपोः ॥&lt;br&gt;&#xA;२२७. अविक्लवमसम्भ्रान्तमव्यग्रहृदयेक्षणम्।&lt;br&gt;&#xA;२२८. रश्मिसञ्चारनियतं प्रचोदय रथं द्रुतम्॥&lt;br&gt;&#xA;२२९. कामं न त्वं समाधेयः पुरन्दररथोचितः ।&lt;br&gt;&#xA;२३०. युयुत्सुरहमेकाग्रः स्मारये त्वां न शिक्षये ॥&lt;br&gt;&#xA;२३१. परितुष्टः स रामस्य तेन वाक्येन मातलिः ।&lt;br&gt;&#xA;२३२. अपसव्यं ततः कुर्वन् रावणस्य महारथम्।&lt;br&gt;&#xA;२३३. चक्रसम्भूतरजसा रावणं व्यवधूनयत् ॥&lt;br&gt;&#xA;२३४. ततः क्रुद्धो दशग्रीवस्ताम्रविस्फारितेक्षणः ।&lt;br&gt;&#xA;२३५. रथप्रतिमुखं रामं सायकैरवधूनयत् ॥&lt;br&gt;&#xA;२३६. धर्षणामर्षितो रामो धैर्यं रोषेण लम्भयन् ।&lt;br&gt;&#xA;२३७. जग्राह सुमहावेगमैन्द्रं युधि शरासनम्॥&lt;br&gt;&#xA;२३८. ततो देवास्सगन्धर्वाः देवाश्च परमर्षयः ।&lt;br&gt;&#xA;२३९. समीयुर्द्वैरथं द्रष्टुं रावणक्षयकांक्षिणः ॥&lt;br&gt;&#xA;२४०. समुत्पेतुरथोत्पाता दारुणा रोमहर्षणाः ।&lt;br&gt;&#xA;२४१. रावणस्य विनाशाय राघवस्योदयाय च ॥&lt;br&gt;&#xA;२४२. महद्‍गृध्रकुलं चास्य भ्रममाणं नभःस्थले ।&lt;br&gt;&#xA;२४३. येन येन रथो याति तेन तेन प्रधावति ॥&lt;br&gt;&#xA;२४४. सन्ध्यया चावृता लङ्का जपापुष्पनिकाशया ।&lt;br&gt;&#xA;२४५. दृश्यते सम्प्रदीप्तेव दिवसेऽपि वसुन्धरा ॥&lt;br&gt;&#xA;२४६. प्रतिकूलं ववौ वायू रणे पांसून् समुत्किरन् ।&lt;br&gt;&#xA;२४७. तस्य राक्षसराजस्य कुर्वन् दृष्टिविलोपनम्॥&lt;br&gt;&#xA;२४८. एवंप्रकारा बहवः समुत्पाता भयावहाः ।&lt;br&gt;&#xA;२४९. रावणस्य विनाशाय दारुणाः सम्प्रजज्ञिरे ॥&lt;br&gt;&#xA;२५०. रामस्यापि निमित्तानि सौम्यानि च शिवानि च ।&lt;br&gt;&#xA;२५१. बभूवुर्जयशंसीनि प्रादुर्भूतानि सर्वशः ॥&lt;br&gt;&#xA;२५२. तौ तु तत्र निमित्तानि दृष्ट्वा राघवरावणौ ।&lt;br&gt;&#xA;२५३. कृतबुद्धी स्थिरामर्षौ युयुधाते ह्यभीतवत् ॥&lt;br&gt;&#xA;२५४. ताभ्यां नियुक्तेन तदा शरवर्षेण भास्वता ।&lt;br&gt;&#xA;२५५. शरबद्धमिवाभाति द्वितीयं भास्वदम्बरम्॥&lt;br&gt;&#xA;२५६. नानिमित्तोऽभवद् बाणो नातिभेत्ता न निष्फलः ।&lt;br&gt;&#xA;२५७. अन्योन्यमभिसंहत्य निपेतुर्धरणीतले ॥&lt;br&gt;&#xA;२५८. तथा विसृजतोर्बाणान् रामरावणयोर्मृधे ।&lt;br&gt;&#xA;२५९. प्रायुध्येतामविच्छिन्नमस्यन्तौ सव्यदक्षिणम्॥&lt;br&gt;&#xA;२६०. चक्रतुश्च शरैर्घोरैर्निरुच्छ्वासमिवाम्बरम्॥&lt;br&gt;&#xA;२६१. रावणस्य हयान् रामो हयान् रामस्य रावणः ।&lt;br&gt;&#xA;२६२. जघ्नतुस्तौ तदान्योन्यं कृतानुकृतकारिणौ ॥&lt;br&gt;&#xA;२६३. तौ तथा युध्यमानौ तु समरे रामरावणौ ।&lt;br&gt;&#xA;२६४. ददृशुः सर्वभूतानि विस्मितेनान्तरात्मना ॥&lt;br&gt;&#xA;२६५. रक्षसां रावणं चापि वानराणां च राघवम्।&lt;br&gt;&#xA;२६६. पश्यतां विस्मिताक्षाणां सैन्यं चित्रमिवाबभौ ॥&lt;br&gt;&#xA;२६७. नैव रात्रिं न दिवसं न मुहूर्तं न च क्षणम्।&lt;br&gt;&#xA;२६८. रामरावणयोर्युद्धं विराममुपगच्छति ॥&lt;br&gt;&#xA;२६९. गन्धर्वाप्सरसां सङ्घा दृष्ट्वा युद्धमनूपमम्।&lt;br&gt;&#xA;२७०. गगनं गगनाकारं सागरः सागरोपमः ।&lt;br&gt;&#xA;२७१. रामरावणयोर्युद्धं रामरावणयोरिव ।&lt;br&gt;&#xA;२७२. एवं ब्रुवन्तो ददृशुः तद् युद्धं रामरावणम्॥&lt;br&gt;&#xA;२७३. ततः क्रोधान्महाबाहू रघूणां कीर्तिवर्धनः ।&lt;br&gt;&#xA;२७४. सन्धाय धनुषा रामः शरमाशीविषोपमम्।&lt;br&gt;&#xA;२७५. रावणस्य शिरोऽच्छिन्दच्छ्रीमज्ज्वलितकुन्डलम्॥&lt;br&gt;&#xA;२७६. तच्छिरः पतितं भूमौ दृष्टं लोकैस्त्रिभिस्तदा ।&lt;br&gt;&#xA;२७७. तस्यैव सदृशं चान्यद् रावणस्योत्थितं शिरः ॥&lt;br&gt;&#xA;२७८. तत् क्षिप्तं क्षिप्रहस्तेन रामेण क्षिप्रकारिणा ।&lt;br&gt;&#xA;२७९. द्वितीयं रावणशिरश्छिन्नं संयति सायकैः ॥&lt;br&gt;&#xA;२८०. छिन्नमात्रं च तच्छीर्षं पुनरेव प्रदृश्यते ।&lt;br&gt;&#xA;२८१. तदप्यशनिसङ्काशैश्छिन्नं रामस्य सायकैः ॥&lt;br&gt;&#xA;२८२. एवमेव शतं छिन्नं शिरसां तुल्यवर्चसाम्।&lt;br&gt;&#xA;२८३. न चैव रावणस्यान्तो दृश्यते जीवितक्षये ॥&lt;br&gt;&#xA;२८४. ततः सर्वास्त्रविद् वीरः कौसल्यानन्दवर्धनः ।&lt;br&gt;&#xA;२८५. मार्गणैर्बहुभिर्युक्तैश्चिन्तयामास राघवः ॥&lt;br&gt;&#xA;२८६. मारीचो निहतो यैस्तु खरो यैस्तु सदूषणः ।&lt;br&gt;&#xA;२८७. क्रौञ्चावटे विराधस्तु कबन्धो दन्डकावने ।&lt;br&gt;&#xA;२८८. यैः साला गिरयो भग्ना वाली च क्षुभितोऽम्बुधिः ।&lt;br&gt;&#xA;२८९. त इमे सायकाः सर्वे युद्धे प्रात्ययिका मम ।&lt;br&gt;&#xA;२९०. किं नु तत् कारणं येन रावणे मन्दतेजसः ॥&lt;br&gt;&#xA;२९१. अथ संस्मारयामास मातली राघवं तदा ।&lt;br&gt;&#xA;२९२. अजानन्निव किं वीर त्वमेनमनुवर्तसे ॥&lt;br&gt;&#xA;२९३. विसृजास्मै वधाय त्वमस्त्रं पैतामहं प्रभो ।&lt;br&gt;&#xA;२९४. विनाशकालः कथितो यः सुरैः सोऽद्य वर्तते ॥&lt;br&gt;&#xA;२९५. ततः संस्मारितो रामस्तेन वाक्येन मालतेः ।&lt;br&gt;&#xA;२९६. जग्राह स शरं दीप्तं निःश्वसन्तमिवोरगम्॥&lt;br&gt;&#xA;२९७. यं तस्मै प्रथमं प्रादातगस्त्यो भगवान् ऋषिः ।&lt;br&gt;&#xA;२९८. ब्रह्मदत्तं महद्बाणममोघं युधि वीर्यवान् ॥&lt;br&gt;&#xA;२९९. यस्य वाजेषु पवनः फले पावकभास्करौ ।&lt;br&gt;&#xA;३००. शरीरमाकाशमयं गौरवे मेरुमन्दरौ ।&lt;br&gt;&#xA;३०१. जाज्वल्यमानं वपुषा सुपुङ्खं हेमभूषितम्।&lt;br&gt;&#xA;३०२. वज्रसारं महानादं नानासमितिदारुणम्।&lt;br&gt;&#xA;३०३. सर्ववित्रासनं भीमं यमरूपं भयावहम्।&lt;br&gt;&#xA;३०४. अभिमन्त्र्य ततो रामस्तं महेषुं महाबलः ।&lt;br&gt;&#xA;३०५. वेदप्रोक्तेन विधिना सन्दधे कार्मुकी बली ॥&lt;br&gt;&#xA;३०६. तस्मिन् सन्धीयमाने तु राघवेण शरोत्तमे ।&lt;br&gt;&#xA;३०७. सर्वभूतानि सन्त्रेसुश्चचाल च वसुन्धरा ॥&lt;br&gt;&#xA;३०८. स रावणाय सङ्क्रुद्धो भृशमायम्य कार्मुकम्।&lt;br&gt;&#xA;३०९. चिक्षेप परमायत्तः शरं मर्मविदारणम्॥&lt;br&gt;&#xA;३१०. स वज्र इव दुर्धर्षो वज्रिबाहुविसर्जितः ।&lt;br&gt;&#xA;३११. कृतान्त इव चावार्यो न्यपतद्रावणोरसि ॥&lt;br&gt;&#xA;३१२. स विसृष्टो महावेगः शरीरान्तकरः परः ।&lt;br&gt;&#xA;३१३. बिभेद हृदयं तस्य रावणस्य दुरात्मनः ॥&lt;br&gt;&#xA;३१४. स शरो रावणं हत्वा रुधिरार्द्रीकृतच्छविः ।&lt;br&gt;&#xA;३१५. कृतकर्मा निभृतवत् स्वतूणीं पुनराविशत् ॥&lt;br&gt;&#xA;३१६. गतासुर्भीमवेगस्तु नैरृतेन्द्रो महाद्युतिः ।&lt;br&gt;&#xA;३१७. पपात स्यन्दनाद्‍भूमौ वृत्रो वज्रहतो यथा ॥&lt;br&gt;&#xA;३१८. तं दृष्ट्वा पतितं भूमौ हतशेषा निशाचराः ।&lt;br&gt;&#xA;३१९. हतनाथा भयत्रस्ताः सर्वतः सम्प्रदुद्रुवुः ॥&lt;br&gt;&#xA;३२०. ततो विनेदुः संहृष्टा वानरा जितकाशिनः ।&lt;br&gt;&#xA;३२१. वदन्तो राघवजयं रावणस्य च तद्वधम्॥&lt;br&gt;&#xA;३२२. अथान्तरिक्षे व्यनदत् सौम्यस्त्रिदशदुन्दुभिः ।&lt;br&gt;&#xA;३२३. दिव्यगन्धवहस्तत्र मारुतः सुसुखो ववौ ॥&lt;br&gt;&#xA;३२४. निपपातान्तरिक्षाच्च पुष्पवृष्टिस्तदा भुवि ।&lt;br&gt;&#xA;३२५. किरन्ती राघवरथं दुरावापा मनोहरा ॥&lt;br&gt;&#xA;३२६. ततस्तु सुग्रीवविभीषणाङ्गदाः&lt;br&gt;&#xA;३२७. सुहृद्विशिष्टाः सहलक्ष्मणास्तदा ।&lt;br&gt;&#xA;३२८. समेत्य हृष्टा विजयेन राघवम्&lt;br&gt;&#xA;३२९. रणेऽभिरामं विधिनाभ्यपूजयन् ॥&lt;br&gt;&#xA;३३०. भ्रातरं निहतं दृष्ट्वा शयानं रामनिर्जितम्।&lt;br&gt;&#xA;३३१. शोकवेगपरीतात्मा विललाप विभीषणः ॥&lt;br&gt;&#xA;३३२. वीर विक्रान्त विख्यात विनीत नयकोविद ।&lt;br&gt;&#xA;३३३. महार्हशयनोपेत किं शेषेऽद्य हतो भुवि ॥&lt;br&gt;&#xA;३३४. गतः सेतुः सुनीतानां गतो धर्मस्य विग्रहः ।&lt;br&gt;&#xA;३३५. गतः सत्त्वस्य सङ्क्षेपः प्रस्तावानां गतिर्गता ॥&lt;br&gt;&#xA;३३६. आदित्यः पतितो भूमौ मग्नः तमसि चन्द्रमाः ।&lt;br&gt;&#xA;३३७. चित्रभानुः प्रशान्तार्चिः व्यवसायो निरुद्यमः ।&lt;br&gt;&#xA;३३८. अस्मिन् निपतिते भूमौ वीरे शस्त्रभृतां वरे ॥&lt;br&gt;&#xA;३३९. धृतिप्रवालः प्रसहाग्र्यपुष्पः&lt;br&gt;&#xA;३४०. तपोबलः शौर्यनिबद्धमूलः ।&lt;br&gt;&#xA;३४१. रणे महान् राक्षसराजवृक्षः&lt;br&gt;&#xA;३४२. सम्मर्दितो राघवमारुतेन ॥&lt;br&gt;&#xA;३४३. तेजोविषाणः कुलवंशवंशः&lt;br&gt;&#xA;३४४. कोपप्रसादापरगात्रहस्तः ।&lt;br&gt;&#xA;३४५. इक्ष्वाकुसिंहावगृहीतदेहः&lt;br&gt;&#xA;३४६. सुप्तः क्षितौ रावणगन्धहस्ती ॥&lt;br&gt;&#xA;३४७. पराक्रमोत्साहविजृम्भितार्चिः&lt;br&gt;&#xA;३४८. निश्वासधूमः स्वबलप्रतापः ।&lt;br&gt;&#xA;३४९. प्रतापवान् संयति राक्षसाग्निः&lt;br&gt;&#xA;३५०. निर्वापितो रामपयोधरेण ॥&lt;br&gt;&#xA;३५१. वदन्तं हेतुमद्वाक्यं परिमृष्टार्थनिश्चयम्।&lt;br&gt;&#xA;३५२. रामः शोकसमाविष्टमित्युवाच विभीषणम्॥&lt;br&gt;&#xA;३५३. नैवं विनष्टाः शोच्यन्ते क्षत्रधर्ममवस्थिताः ।&lt;br&gt;&#xA;३५४. वृद्धिमाशंसमाना ये निपतन्ति रणाजिरे ॥&lt;br&gt;&#xA;३५५. येन सेन्द्रास्त्रयो लोकास्त्रासिता युधि धीमता ।&lt;br&gt;&#xA;३५६. तस्मिन् कालसमायुक्ते न कालः परिशोचितुम्॥&lt;br&gt;&#xA;३५७. नैकान्तविजयो युद्धे भूतपूर्वः कदाचन ।&lt;br&gt;&#xA;३५८. परैर्वा हन्यते वीरः परान् वा हन्ति संयुगे ॥&lt;br&gt;&#xA;३५९. इयं हि पूर्वैः सन्दिष्टा गतिः क्षत्रियसम्मता ।&lt;br&gt;&#xA;३६०. क्षत्रियो निहतः सङ्ख्ये न शोच्य इति निश्चयः ॥&lt;br&gt;&#xA;३६१. तदेव निश्चयं दृष्ट्वा तत्त्वमास्थाय विज्वरः ।&lt;br&gt;&#xA;३६२. यदिहानन्तरं कार्यं कल्प्यं तदनुचिन्तय ॥&lt;br&gt;&#xA;३६३. तमुक्तवाक्यं विक्रान्तं राजपुत्रं विभीषणः ।&lt;br&gt;&#xA;३६४. उवाच शोकसन्तप्तो भ्रातुर्हितमनन्तरम्॥&lt;br&gt;&#xA;३६५. अनेन दत्तानि सुपूजितानि&lt;br&gt;&#xA;३६६. भुक्ताश्च भोगा निभृताश्च भृत्याः ।&lt;br&gt;&#xA;३६७. धनानि मित्रेषु समर्पितानि&lt;br&gt;&#xA;३६८. वैराण्यमित्रेष्वपि यापितानि ॥&lt;br&gt;&#xA;३६९. एषोऽहिताग्निश्च महातपाश्च&lt;br&gt;&#xA;३७०. वेदान्तगः कर्मसु चाग्र्यवीर्यः ।&lt;br&gt;&#xA;३७१. एतस्य यत् प्रेतगतस्य कृत्यम्&lt;br&gt;&#xA;३७२. तत्कर्तुमिच्छामि तव प्रसादात् ॥&lt;br&gt;&#xA;३७३. स तस्य वाक्यैः करुणैर्महात्मा&lt;br&gt;&#xA;३७४. सम्बोधितः साधु विभीषणेन ।&lt;br&gt;&#xA;३७५. आज्ञापयामास नरेन्द्रसूनुः&lt;br&gt;&#xA;३७६. स्वर्गीयमाधानमदीनसत्त्वः ॥&lt;br&gt;&#xA;३७७. मरणान्तानि वैराणि निर्वृत्तं नः प्रयोजनम्।&lt;br&gt;&#xA;३७८. क्रियतामस्य संस्कारो ममाप्येष यथा तव ॥&lt;br&gt;&#xA;३७९. रावणं निहतं श्रुत्वा राघवेण महात्मना ।&lt;br&gt;&#xA;३८०. अन्तःपुराद् विनिष्पेतू राक्षस्यः शोककर्शिताः ॥&lt;br&gt;&#xA;३८१. ददृशुस्तं महावीर्यं महाकायं महाद्युतिम्।&lt;br&gt;&#xA;३८२. रावणं निहतं भूमौ नीलाञ्जनचयोपमम्॥&lt;br&gt;&#xA;३८३. ताः पतिं सहसा दृष्ट्वा शयानं रणपांसुषु ।&lt;br&gt;&#xA;३८४. निपेतुस्तस्य गात्रेषु छिन्ना वनलता इव ॥&lt;br&gt;&#xA;३८५. बहुमानात् परिष्वज्य काचिदेनं रुरोद ह ।&lt;br&gt;&#xA;३८६. चरणौ काचिदालिङ्ग्य काचित् कण्ठेऽवलम्ब्य च ॥&lt;br&gt;&#xA;३८७. काचिदङ्के शिरः कृत्वा रुरोद मुखमीक्षती ।&lt;br&gt;&#xA;३८८. स्नापयन्ती मुखं बाष्पैस्तुषारैरिव पङ्कजम्॥&lt;br&gt;&#xA;३८९. एवमार्ता पतिं दृष्ट्वा रावणं निहतं भुवि ।&lt;br&gt;&#xA;३९०. चुक्रुशुः बहुधा शोकात् भूयस्ता पर्यदेवयन् ॥&lt;br&gt;&#xA;३९१. अशृण्वतां च सुहृदां सततं हितवादिनाम्।&lt;br&gt;&#xA;३९२. मरणायाहृता सीता घातिताश्च निशाचराः ॥&lt;br&gt;&#xA;३९३. यदि निर्यातिता ते स्यात् सीता रामाय मैथिली ।&lt;br&gt;&#xA;३९४. न नः स्यात् व्यसनं घोरमिदं मूलहरं महत् ॥&lt;br&gt;&#xA;३९५. वृत्तकामो भवेद् भ्राता रामो मित्रकुलं भवेत् ।&lt;br&gt;&#xA;३९६. वयं चाविधवाः सर्वाः सकामा न च शत्रवः ॥&lt;br&gt;&#xA;३९७. न कामकारः कामं वा तव राक्षसपुङ्गव ।&lt;br&gt;&#xA;३९८. दैवं चेष्टयते सर्वं हतं दैवेन हन्यते ॥&lt;br&gt;&#xA;३९९. विलेपुरेवं दीनास्ता राक्षसाधिपयोषितः ।&lt;br&gt;&#xA;४००. कुरर्य इव दुःखार्ता बाष्पपर्याकुलेक्षणाः ॥&lt;br&gt;&#xA;४०१. तासां विलपमानानां तथा राक्षसयोषिताम्।&lt;br&gt;&#xA;४०२. ज्येष्ठा पत्नी प्रिया दीना भर्तारं समुदैक्षत ॥&lt;br&gt;&#xA;४०३. दशग्रीवं हतं दृष्ट्वा रामेणाचिन्त्यकर्मणा ।&lt;br&gt;&#xA;४०४. पतिं मण्डोदरी तत्र कृपणा पर्यदेवयत् ॥&lt;br&gt;&#xA;४०५. हा स्वप्नः सत्यमेवेदं त्वं रामेण कथं हतः ।&lt;br&gt;&#xA;४०६. त्वं मृत्योरपि मृत्युः स्याः कथं मृत्युवशं गतः ॥&lt;br&gt;&#xA;४०७. ननु नाम तवोद्वेगात् चारणाश्च दिशो गताः ।&lt;br&gt;&#xA;४०८. स त्वं मानुषमात्रेण रामेण युधि निर्जितः ॥&lt;br&gt;&#xA;४०९. यदैव च जनस्थाने राक्षसैर्बहुभिर्वृतः ।&lt;br&gt;&#xA;४१०. खरस्तव हतो भ्राता तदेवासौ न मानुषः ॥&lt;br&gt;&#xA;४११. यदैव वानरैर्घोरैर्बद्धः सेतुर्महार्णवे ।&lt;br&gt;&#xA;४१२. तदैव हृदयेनाहं शङ्के रामममानुषम्॥&lt;br&gt;&#xA;४१३. व्यक्तमेष महायोगी परमात्मा सनातनः ।&lt;br&gt;&#xA;४१४. अनादिमध्यनिधनो महतः परमो महान् ॥&lt;br&gt;&#xA;४१५. तमसः परमो धाता शङ्खचक्रगदाधरः ।&lt;br&gt;&#xA;४१६. श्रीवत्सवक्षा नित्यश्रीः अजय्यः शाश्वतो ध्रुवः ॥&lt;br&gt;&#xA;४१७. मानुषं वपुरास्थाय विष्णुः सत्यपराक्रमः ।&lt;br&gt;&#xA;४१८. सर्वैः परिवृतो देवैर्वानरत्वमुपागतैः ॥&lt;br&gt;&#xA;४१९. सर्वलोकेश्वरः साक्षात् लोकानां हितकाम्यया ।&lt;br&gt;&#xA;४२०. सराक्षसपरीवारं हतवान्स्त्वां महाद्युतिः ॥&lt;br&gt;&#xA;४२१. इन्द्रियाणि पुरा जित्वा जितं त्रिभुवनं त्वया ।&lt;br&gt;&#xA;४२२. स्मरद्भिरिव तद्वैरमिन्द्रियैरेव निर्जितः ॥&lt;br&gt;&#xA;४२३. क्रियतामविरोधश्च राघवेणेति यन्मया ।&lt;br&gt;&#xA;४२४. उच्यमानो न गृह्णासि तस्येयं व्युष्टिरागता ॥&lt;br&gt;&#xA;४२५. वसुधायाश्च वसुधां श्रियः श्रीं भर्तृवत्सलाम्।&lt;br&gt;&#xA;४२६. सीतां सर्वानवद्याङ्गीमरण्ये विजने शुभाम्।&lt;br&gt;&#xA;४२७. आनयित्वा तु तां दीनां छद्मनात्मस्वदूषण ।&lt;br&gt;&#xA;४२८. पतिव्रतायास्तपसा नूनं दग्धोऽसि मे प्रभो ॥&lt;br&gt;&#xA;४२९. शुभकृत् शुभमाप्नोति पापकृत् पापमश्नुते ।&lt;br&gt;&#xA;४३०. विभीषणः सुखं प्राप्तः त्वं प्राप्तः पापमीदृशम्॥&lt;br&gt;&#xA;४३१. न कुलेन न रूपेण न दाक्षिण्येन मैथिली ।&lt;br&gt;&#xA;४३२. मयाधिका वा तुल्या वा त्वं तु मोहान्न बुद्ध्यसे ॥&lt;br&gt;&#xA;४३३. हा राज सुकुमारं ते सुभ्रु सुत्वक् समुन्नसम्।&lt;br&gt;&#xA;४३४. कान्तिश्रीद्युतिभिस्तुल्यं इन्दुपद्मदिवाकरैः ॥&lt;br&gt;&#xA;४३५. किरीटकूटोज्ज्वलितं ताम्रास्यं दीप्तकुण्डलम्।&lt;br&gt;&#xA;४३६. विविधस्रग्धरं चारु वल्गुस्मितकथं शुभम्।&lt;br&gt;&#xA;४३७. तदेवाद्य तवेदं हि वक्त्रं न भ्राजते प्रभो ॥&lt;br&gt;&#xA;४३८. हा पश्चिमा मे सम्प्राप्ता दशा वैधव्यकारिणी ।&lt;br&gt;&#xA;४३९. या मयासीन्न सम्बुद्धा कदाचिदपि मन्दया ॥&lt;br&gt;&#xA;४४०. पिता दानवराजो मे भर्ता मे राक्षसेश्वरः ।&lt;br&gt;&#xA;४४१. पुत्रो मे शक्रनिर्जेता इत्येवं गर्विता भृशम्॥&lt;br&gt;&#xA;४४२. त्रैलोक्यवसुभोक्तारं त्रैलोक्योद्वेगदं महत् ।&lt;br&gt;&#xA;४४३. जेतारं लोकपालानां क्षेप्तारं शङ्करस्य च ।&lt;br&gt;&#xA;४४४. दृप्तानां निगृहीतारं आविष्कृतपराक्रमम्।&lt;br&gt;&#xA;४४५. स्वयूथभृत्यवर्गाणां गोप्तारं भीमकर्मणाम्।&lt;br&gt;&#xA;४४६. अस्माकं कामभोगानां दातारं रथिनां वरम्।&lt;br&gt;&#xA;४४७. एवंप्रभावं भर्तारं दृष्ट्वा रामेण पातितम्।&lt;br&gt;&#xA;४४८. स्थिरास्मि या देहमिमं धारयामि हतप्रिया ॥&lt;br&gt;&#xA;४४९. प्रपन्नो दीर्घमध्वानं राजन्नद्यासि दुर्गमम्।&lt;br&gt;&#xA;४५०. नय मामपि दुःखार्तां न जीविष्ये त्वया विना ॥&lt;br&gt;&#xA;४५१. दृष्ट्वा न खल्वसि क्रुद्धो मामिहानवकुण्ठिताम्।&lt;br&gt;&#xA;४५२. निर्गतां नगरद्वारात् पद्भ्यामेवागतां प्रभो ॥&lt;br&gt;&#xA;४५३. उत्तिष्ठोत्तिष्ठ किं शेषे प्राप्ते परिभवे नवे ।&lt;br&gt;&#xA;४५४. अद्य वै निर्भया लङ्कां प्रविष्टाः सूर्यरश्मयः ॥&lt;br&gt;&#xA;४५५. प्रियामिवोपगुह्य त्वं शेषे समरमेदिनीम्।&lt;br&gt;&#xA;४५६. अप्रियामिव कस्माच्च मां नेच्छस्यभिभाषितुम्॥&lt;br&gt;&#xA;४५७. इत्येवं विलपन्त्येव बाष्पव्याकुललोचना ।&lt;br&gt;&#xA;४५८. स्नेहावस्कन्नहृदया देवी मोहमुपागमत् ॥&lt;br&gt;&#xA;४५९. तथागतां समुत्पत्य सपत्न्यस्ता भृशातुराः ।&lt;br&gt;&#xA;४६०. पर्यवस्थापयामासू रुदन्त्यो रुदतीं भृशम्॥&lt;br&gt;&#xA;४६१. एतस्मिन्नन्तरे रामो विभीषणमुवाच ह ।&lt;br&gt;&#xA;४६२. संस्कारः क्रियतां भ्रातुः स्त्रियश्चैता निवर्तय ॥&lt;br&gt;&#xA;४६३. तं प्रश्रितस्ततो रामं श्रुतवाक्यो विभीषणः ।&lt;br&gt;&#xA;४६४. रामस्यैवानुवृत्त्यर्थमुत्तरं प्रत्यभाषत ॥&lt;br&gt;&#xA;४६५. त्यक्तधर्मव्रतं क्रूरं नृशंसमनृतं तथा ।&lt;br&gt;&#xA;४६६. नाहमर्होऽस्मि संस्कर्तुं परदाराभिमर्शिनम्॥&lt;br&gt;&#xA;४६७. भ्रातृरूपो हि मे शत्रुरेष सर्वाहिते रतः ।&lt;br&gt;&#xA;४६८. रावणो नार्हते पूजां पूज्योऽपि गुरुगौरवात् ॥&lt;br&gt;&#xA;४६९. तच्छ्रुत्वा परमप्रीतो रामो धर्मभृतां वरः ।&lt;br&gt;&#xA;४७०. विभीषणमुवाचेदं वाक्यज्ञो वाक्यकोविदम्॥&lt;br&gt;&#xA;४७१. अधर्मानृतसंयुक्तः कामं त्वेष निशाचरः ।&lt;br&gt;&#xA;४७२. तेजस्वी बलवान् शूरो संयुगेषु च नित्यशः ॥&lt;br&gt;&#xA;४७३. त्वत्सकाशात् दशग्रीवः संस्कारं विधिपूर्वकम्।&lt;br&gt;&#xA;४७४. प्राप्तुमर्हति धर्मज्ञ त्वं यशोभाग् भविष्यसि ॥&lt;br&gt;&#xA;४७५. राघवस्य वचः श्रुत्वा त्वरमाणो विभीषणः ।&lt;br&gt;&#xA;४७६. संस्कारेणानुरूपेण योजयामास रावणम्॥&lt;br&gt;&#xA;४७७. ददौ च पावकं तस्य विधियुक्तं विभीषणः ।&lt;br&gt;&#xA;४७८. प्रदाय चोदकं तस्मै मूर्ध्ना चैनं नमस्य च ।&lt;br&gt;&#xA;४७९. गम्यतामिति ताः सर्वा विविशुर्नगरं तदा ॥&lt;br&gt;&#xA;४८०. प्रविष्टासु च सर्वासु राक्षसीषु विभीषणः ।&lt;br&gt;&#xA;४८१. रामपार्श्वमुपागम्य तदातिष्ठद्विनीतवत् ॥&lt;/p&gt;</description>
    </item>
    <item>
      <title>०७ ०७ सीतायाः अग्निपरीक्षा</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/07_sItAyAH_agniparIxA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/07_sItAyAH_agniparIxA/</guid>
      <description>&lt;p&gt;१. रामोऽपि सह सैन्येन ससुग्रीवः सलक्ष्मणः ।&lt;br&gt;&#xA;२. हर्षं लेभे रिपुं हत्वा यथा वृत्रं शतक्रतुः ॥&lt;br&gt;&#xA;३. राघवस्तु रथं दिव्यमिन्द्रदत्तं शिखिप्रभम्।&lt;br&gt;&#xA;४. अनुज्ञाय महाभागो मातलिं प्रत्यपूजयत् ॥&lt;br&gt;&#xA;५. राघवेणाभ्यनुज्ञातो मातलिः शक्रसारथिः ।&lt;br&gt;&#xA;६. दिव्यं तं रथमास्थाय दिवमेवारुरोह सः ॥&lt;br&gt;&#xA;७. तस्मिन्स्तु दिवमारूढे सुरसारथिसत्तमे ।&lt;br&gt;&#xA;८. राघवः परमप्रीतः सुग्रीवं परिषस्वजे ॥&lt;br&gt;&#xA;९. परिष्वज्य च सुग्रीवं लक्ष्मणेन प्रचोदितः ।&lt;br&gt;&#xA;१०. पूज्यमानो हरिश्रेष्ठैराजगाम बलालयम्॥&lt;br&gt;&#xA;११. अब्रवीच्च तदा रामः समीपपरिवर्तिनम्।&lt;br&gt;&#xA;१२. सौमित्रिं सत्यसम्पन्नं लक्ष्मणं दीप्ततेजसम्॥&lt;br&gt;&#xA;१३. विभीषणमिमं सौम्य लङ्कायामभिषेचय ।&lt;br&gt;&#xA;१४. अनुरक्तं च भक्तं च मम चैवोपकारिणम्॥&lt;br&gt;&#xA;१५. एष मे परमः कामो यदीमं रावणानुजम्।&lt;br&gt;&#xA;१६. लङ्कायां सौम्य पश्येयमभिषिक्तं विभीषणम्॥&lt;br&gt;&#xA;१७. एवमुक्तस्तु सौमित्री राघवेण महात्मना ।&lt;br&gt;&#xA;१८. लङ्कायां रक्षसां मध्ये राजानं रामशासनात् ।&lt;br&gt;&#xA;१९. विधिना मन्त्रदृष्टेन सुहृद्गणसमावृतम्।&lt;br&gt;&#xA;२०. अभ्यषिञ्चत् स धर्मात्मा शुद्धात्मानं विभीषणम्॥&lt;br&gt;&#xA;२१. स तद्राज्यं महत् प्राप्य रामदत्तं विभीषणः ।&lt;br&gt;&#xA;२२. प्रकृतीः सान्त्वयित्वा च ततो राममुपागमत् ॥&lt;br&gt;&#xA;२३. ततः शैलोपमं वीरं प्राञ्जलिं पार्श्वतः स्थितम्।&lt;br&gt;&#xA;२४. अब्रवीत् राघवो वाक्यं हनुमन्तं प्लवङ्गमम्॥&lt;br&gt;&#xA;२५. अनुमान्य महाराजमिमं सौम्य विभीषणम्।&lt;br&gt;&#xA;२६. गच्छ सौम्य पुरीं लङ्कामनुज्ञाप्य यथाविधि ॥&lt;br&gt;&#xA;२७. प्रविश्य रावणगृहं विजयेनाभिनन्द्य च ।&lt;br&gt;&#xA;२८. वैदेह्यै मां कुशलिनं ससुग्रीवं विभीषणम्।&lt;br&gt;&#xA;२९. आचक्ष्व जयतां श्रेष्ठ रावणं च मया हतम्॥&lt;br&gt;&#xA;३०. प्रियमेतदुदाहृत्य मैथिल्यास्त्वं हरीश्वर ।&lt;br&gt;&#xA;३१. प्रतिगृह्य च सन्देशमुपावर्तितुमर्हसि ॥&lt;br&gt;&#xA;३२. इति प्रतिसमादिष्टो हनुमान् मारुतात्मजः ।&lt;br&gt;&#xA;३३. प्रविश्य च महातेजा रावणस्य निवेशनम्।&lt;br&gt;&#xA;३४. ददर्श मृजया हीनां सातङ्कामिव रोहिणीम्।&lt;br&gt;&#xA;३५. वृक्षमूले निरानन्दां राक्षसीभिः समावृताम्॥&lt;br&gt;&#xA;३६. निभृतः प्रणतः प्रह्वः सोऽभिगम्याभिवाद्य च ।&lt;br&gt;&#xA;३७. दृष्ट्वा तमागतं देवी हनुमन्तं महाबलम्।&lt;br&gt;&#xA;३८. तूष्णीमास्त तदा दृष्ट्वा स्मृत्वा प्रमुदिताभवत् ॥&lt;br&gt;&#xA;३९. सौम्यं दृष्ट्वा मुखं तस्या हनुमान् प्लवगोत्तमः ।&lt;br&gt;&#xA;४०. रामस्य वचनं सर्वमाख्यातुमुपचक्रमे ॥&lt;br&gt;&#xA;४१. वैदेहि कुशली रामः सहसुग्रीवलक्ष्मणः ।&lt;br&gt;&#xA;४२. विभीषणसहायश्च हरीणां सहितो बलैः ॥&lt;br&gt;&#xA;४३. कुशलं चाह सिद्धार्थो हतशत्रुररिन्दमः ।&lt;br&gt;&#xA;४४. विभीषणसहायेन रामेण हरिभिः सह ।&lt;br&gt;&#xA;४५. निहतो रावणो देवि लक्ष्मणस्य नयेन च ॥&lt;br&gt;&#xA;४६. पृष्ट्वा तु कुशलं रामो वीरस्त्वां रघुनन्दनः ।&lt;br&gt;&#xA;४७. अब्रवीत् परमप्रीतः कृतार्थेनान्तरात्मना ॥&lt;br&gt;&#xA;४८. प्रियमाख्यामि ते देवि त्वां तु भूयः सभाजये ।&lt;br&gt;&#xA;४९. दिष्ट्या जीवसि धर्मज्ञे जयेन मम संयुगे ॥&lt;br&gt;&#xA;५०. लब्धो नो विजयः सीते स्वस्था भव गतव्यथा ।&lt;br&gt;&#xA;५१. रावणश्च हतः शत्रुः लङ्का चेयं वशे स्थिता ॥&lt;br&gt;&#xA;५२. मया ह्यलब्धनिद्रेण दृढेन तव निर्जये ।&lt;br&gt;&#xA;५३. प्रतिज्ञैषा विनिस्तीर्णा बद्ध्वा सेतुं महोदधौ ॥&lt;br&gt;&#xA;५४. सम्भ्रमश्च न गन्तव्यो वर्तन्त्या रावणालये ।&lt;br&gt;&#xA;५५. विभीषणविधेयं हि लङ्कैश्वर्यमिदं कृतम्॥&lt;br&gt;&#xA;५६. तदाश्वसिहि विश्वस्ता स्वगृहे परिवर्तसे ॥&lt;br&gt;&#xA;५७. एवमुक्ता समुत्पत्य सीता शशिनिभानना ।&lt;br&gt;&#xA;५८. प्रहर्षेणावरुद्धा सा व्याजहार न किञ्चन ॥&lt;br&gt;&#xA;५९. अब्रवीच्च हरिश्रेष्ठः सीतामप्रतिजल्पतीम्।&lt;br&gt;&#xA;६०. किं नु चिन्तयसे देवि किं नु मां नाभिभाषसे ॥&lt;br&gt;&#xA;६१. एवमुक्ता हनुमता सीता धर्मे व्यवस्थिता ।&lt;br&gt;&#xA;६२. अब्रवीत् परमप्रीता हर्षगद्गदया गिरा ॥&lt;br&gt;&#xA;६३. प्रियमेतदुपश्रुत्य भर्तुर्विजयसंश्रितम्।&lt;br&gt;&#xA;६४. प्रहर्षवशमापन्ना निर्वाक्यास्मि क्षणान्तरम्॥&lt;br&gt;&#xA;६५. न हि पश्यामि सदृशं चिन्तयन्ती प्लवङ्गम ।&lt;br&gt;&#xA;६६. मत्प्रियाख्यानकस्येह तव प्रत्यभिनन्दनम्॥&lt;br&gt;&#xA;६७. न हि पश्यामि तत् सौम्य पृथिव्यामपि वानर ।&lt;br&gt;&#xA;६८. सदृशं मत्प्रियाख्याने तव दातुं भवेत् समम्॥&lt;br&gt;&#xA;६९. एवमुक्तस्तु वैदेह्या प्रत्युवाच प्लवङ्गमः ।&lt;br&gt;&#xA;७०. भर्तुः प्रियहिते युक्ते भर्तुर्विजयकांक्षिणि ।&lt;br&gt;&#xA;७१. तवैतद्वचनं सौम्ये सारवत् स्निग्धमेव च ।&lt;br&gt;&#xA;७२. रत्नौघात् विविधाच्चापि देवराज्यात् विशिष्यते ॥&lt;br&gt;&#xA;७३. तस्य तद्वचनं श्रुत्वा मैथिली जनकात्मजा ।&lt;br&gt;&#xA;७४. ततः शुभतरं वाक्यमुवाच पवनात्मजम्॥&lt;br&gt;&#xA;७५. अतिलक्षणसम्पन्नं माधुर्यगुणभूषितम्।&lt;br&gt;&#xA;७६. बुद्ध्या ह्यष्टाङ्गया युक्तं त्वमेवार्हसि भाषितुम्॥&lt;br&gt;&#xA;७७. बलं शौर्यं श्रुतं सत्त्वं विक्रमो दाक्ष्यमुत्तमम्।&lt;br&gt;&#xA;७८. तेजः क्षमा धृतिर्धैर्यं विनीतत्वं न संशयः ।&lt;br&gt;&#xA;७९. एते चान्ये च बहवो गुणास्त्वय्येव शोभनाः ॥&lt;br&gt;&#xA;८०. अथोवाच पुनः सीतामसम्भ्रान्तो विनीतवत् ।&lt;br&gt;&#xA;८१. इमास्तु खलु राक्षस्यो यदि त्वमनुमन्यसे ।&lt;br&gt;&#xA;८२. हन्तुमिच्छाम्यहं सर्वा याभिस्त्वं तर्जिता पुरा ॥&lt;br&gt;&#xA;८३. एवमुक्ता हनुमता वैदेही जनकात्मजा ।&lt;br&gt;&#xA;८४. उवाच धर्मसहितं हनुमन्तं यशस्विनी ॥&lt;br&gt;&#xA;८५. राजसंश्रयवश्यानां कुर्वन्तीनां पराज्ञया ।&lt;br&gt;&#xA;८६. विधेयानां च दासीनां कः कुप्येत् वानरोत्तम ॥&lt;br&gt;&#xA;८७. भाग्यवैषम्ययोगेन पुरा दुश्चरितेन च ।&lt;br&gt;&#xA;८८. मयैतत् प्राप्यते सर्वं स्वकृतं ह्युपभुज्यते ॥&lt;br&gt;&#xA;८९. आज्ञप्ता रावणेनैते राक्षस्यो मामतर्जयन् ।&lt;br&gt;&#xA;९०. हते तस्मिन् न कुर्युर्हि तर्जनं वानरोत्तम ॥&lt;br&gt;&#xA;९१. न परः पापमादत्ते परेषां पापकर्मणाम्।&lt;br&gt;&#xA;९२. समयो रक्षितव्यस्तु सन्तश्चारित्रभूषणाः ॥&lt;br&gt;&#xA;९३. पापानां वा शुभानां वा वधार्हाणां प्लवङ्गम ।&lt;br&gt;&#xA;९४. कार्यं करुणमार्येण न कश्चिन्नापराध्यति ॥&lt;br&gt;&#xA;९५. एवमुक्तस्तु हनुमान् सीतया वाक्यकोविदः ।&lt;br&gt;&#xA;९६. प्रत्युवाच ततः सीतां रामपत्नीं यशस्विनीम्॥&lt;br&gt;&#xA;९७. युक्ता रामस्य भवती धर्मपत्नी यशस्विनी ।&lt;br&gt;&#xA;९८. प्रतिसन्दिश मां देवि गमिष्ये यत्र राघवः ॥&lt;br&gt;&#xA;९९. एवमुक्ता हनुमता वैदेही जनकात्मजा ।&lt;br&gt;&#xA;१००. अब्रवीत् द्रष्टुमिच्छामि भर्तारं वानरोत्तम ॥&lt;br&gt;&#xA;१०१. तस्यास्तद्वचनं श्रुत्वा हनुमान् मारुतात्मजः ।&lt;br&gt;&#xA;१०२. हर्षयन् मैथिलीं वाक्यमुवाचेदं महाद्युतिः ॥&lt;br&gt;&#xA;१०३. पूर्णचन्द्राननं रामं द्रक्ष्यस्यार्ये सलक्ष्मणम्।&lt;br&gt;&#xA;१०४. स्थिरमित्रं हतामित्रं शचीव त्रिदशेश्वरम्॥&lt;br&gt;&#xA;१०५. तामेवमुक्त्वा राजन्तीं सीतां साक्षादिव श्रियम्।&lt;br&gt;&#xA;१०६. आजगाम महावेगो हनुमान् यत्र राघवः ॥&lt;br&gt;&#xA;१०७. स उवाच महाप्राज्ञमभिगम्य प्लवङ्गमः ।&lt;br&gt;&#xA;१०८. रामं वचनमर्थज्ञो वरं सर्वधनुष्मताम्॥&lt;br&gt;&#xA;१०९. यन्निमित्तोऽयमारम्भः कर्मणां च फलोदयः ।&lt;br&gt;&#xA;११०. तां देवीं शोकसन्तप्तां मैथिलीं द्रष्टुमर्हसि ॥&lt;br&gt;&#xA;१११. सा हि शोकसमाविष्टा बाष्पपर्याकुलेक्षणा ।&lt;br&gt;&#xA;११२. मैथिली विजयं श्रुत्वा तव हर्षमुपागमत् ॥&lt;br&gt;&#xA;११३. पूर्वकात् प्रत्ययाच्चाहमुक्तो विश्वस्तया तया ।&lt;br&gt;&#xA;११४. भर्तारं द्रष्टुमिच्छामि कृतार्थं सहलक्ष्मणम्॥&lt;br&gt;&#xA;११५. एवमुक्तो हनुमता रामो धर्मभृतां वरः ।&lt;br&gt;&#xA;११६. अगच्छत् सहसा ध्यानमीषद्बाष्पपरिप्लुतः ॥&lt;br&gt;&#xA;११७. दीर्घमुष्णं विनिःश्वस्य मेदिनीमवलोकयन् ।&lt;br&gt;&#xA;११८. उवाच मेघसङ्काशं विभीषणमुपस्थितम्॥&lt;br&gt;&#xA;११९. दिव्याङ्गरागां वैदेहीं दिव्याभरणभूषिताम्।&lt;br&gt;&#xA;१२०. इह सीतां शिरस्स्नातामुपस्थापय मा चिरम्॥&lt;br&gt;&#xA;१२१. एवमुक्तस्तु रामेण त्वरमाणो विभीषणः ।&lt;br&gt;&#xA;१२२. प्रविश्यान्तःपुरं सीतां स्वाभिः स्त्रीभिरचोदयत् ॥&lt;br&gt;&#xA;१२३. दिव्याङ्गरागा वैदेहि दिव्याभरणभूषिता ।&lt;br&gt;&#xA;१२४. यानमारोह भद्रं ते भर्ता त्वां द्रष्टुमिच्छति ॥&lt;br&gt;&#xA;१२५. एवमुक्ता तु वैदेही प्रत्युवाच विभीषणम्।&lt;br&gt;&#xA;१२६. अस्नाता द्रष्टुमिच्छामि भर्तारं राक्षसाधिप ॥&lt;br&gt;&#xA;१२७. तस्यास्तद्वचनं श्रुत्वा प्रत्युवाच विभीषणः ।&lt;br&gt;&#xA;१२८. यदाह राजा भर्ता ते तत्तथा कर्तुमर्हसि ॥&lt;br&gt;&#xA;१२९. तस्य तद्वचनं श्रुत्वा मैथिली भर्तृदेवता ।&lt;br&gt;&#xA;१३०. भर्तृभक्तिव्रता साध्वी तथेति प्रत्यभाषत ॥&lt;br&gt;&#xA;१३१. ततः सीतां शिरःस्नातां युवतीभिरलङ्कृताम्।&lt;br&gt;&#xA;१३२. महार्हाभरणोपेतां महार्हाम्बरधारिणीम्।&lt;br&gt;&#xA;१३३. आरोप्य शिबिकां दीप्तां परार्घ्याम्बरसंवृताम्।&lt;br&gt;&#xA;१३४. रक्षोभिर्बहुभिर्गुप्तामाजहार विभीषणः ॥&lt;br&gt;&#xA;१३५. सोऽभिगम्य महात्मानं ज्ञात्वापि ध्यानमास्थितम्।&lt;br&gt;&#xA;१३६. प्रणतश्च प्रहृष्टश्च प्राप्तां सीतां न्यवेदयत् ॥&lt;br&gt;&#xA;१३७. तामागतामुपश्रुत्य रक्षोगृहचिरोषिताम्।&lt;br&gt;&#xA;१३८. हर्षो दैन्यं च रोषश्च त्रयं राघवमाविशत् ॥&lt;br&gt;&#xA;१३९. ततः पार्श्वगतं दृष्ट्वा सविमर्शं विचारयन् ।&lt;br&gt;&#xA;१४०. विभीषणमिदं वाक्यमहृष्टं राघवोऽब्रवीत् ॥&lt;br&gt;&#xA;१४१. राक्षसाधिपते सौम्य नित्यं मद्विजये रत ।&lt;br&gt;&#xA;१४२. वैदेही सन्निकर्षं मे शीघ्रं समुपगच्छतु ॥&lt;br&gt;&#xA;१४३. स तद्वचनमाज्ञाय राघवस्य विभीषणः ।&lt;br&gt;&#xA;१४४. तूर्णमुत्सारणे यत्नं कारयामास सर्वतः ॥&lt;br&gt;&#xA;१४५. तेषामुत्सार्यमाणानां सर्वेषां ध्वनिरुत्थितः ।&lt;br&gt;&#xA;१४६. वायुनोद्वर्तमानस्य सागरस्येव निस्वनः ॥&lt;br&gt;&#xA;१४७. उत्सार्यमाणान्स्तान् दृष्ट्वा समन्ताज्जातसम्भ्रमान् ।&lt;br&gt;&#xA;१४८. दाक्षिण्यात् तदमर्षाच्च वारयामास राघवः ॥&lt;br&gt;&#xA;१४९. किमर्थं मामनादृत्य क्लिश्यतेऽयं त्वया जनः ।&lt;br&gt;&#xA;१५०. निवर्तयैनमुद्योगं जनोऽयं स्वजनो मम ॥&lt;br&gt;&#xA;१५१. न गृहाणि न वस्त्राणि न प्राकारास्तिरस्क्रियाः ।&lt;br&gt;&#xA;१५२. नेदृशा राजसत्कारा वृत्तमावरणं स्त्रियाः ॥&lt;br&gt;&#xA;१५३. व्यसनेषु न कृच्छ्रेषु न युद्धेषु स्वयम्वरे ।&lt;br&gt;&#xA;१५४. न क्रतौ न विवाहे च दर्शनं दुष्यति स्त्रियाः ॥&lt;br&gt;&#xA;१५५. सैषा युद्धगता चैव कृच्छ्रे च महति स्थिता ।&lt;br&gt;&#xA;१५६. दर्शनेऽस्याः न दोषः स्यात् मत्समीपे विशेषतः ॥&lt;br&gt;&#xA;१५७. एवमुक्तस्तु रामेण सविमर्शो विभीषणः ।&lt;br&gt;&#xA;१५८. रामस्योपानयत् सीतां सन्निकर्षं विनीतवत् ॥&lt;br&gt;&#xA;१५९. ततो लक्ष्मणसुग्रीवौ हनुमान्श्च प्लवङ्गमः ।&lt;br&gt;&#xA;१६०. निशम्य वाक्यं रामस्य बभूवुर्व्यथिता भृशम्॥&lt;br&gt;&#xA;१६१. कलत्रनिरपेक्षैश्च इङ्गितैरस्य दारुणैः ।&lt;br&gt;&#xA;१६२. अप्रीतमिव सीतायां तर्कयन्ति स्म राघवम्॥&lt;br&gt;&#xA;१६३. लज्जया त्ववलीयन्ती स्वेषु गात्रेषु मैथिली ।&lt;br&gt;&#xA;१६४. विभीषणेनानुगता भर्तारं साभ्यवर्तत ॥&lt;br&gt;&#xA;१६५. सा वस्त्रसंरुद्धमुखी लज्जया जनसंसदि ।&lt;br&gt;&#xA;१६६. रुरोदासाद्य भर्तारमार्यपुत्रेति भाषिणी ॥&lt;br&gt;&#xA;१६७. विस्मयाच्च प्रहर्षाच्च स्नेहाच्च पतिदेवता ।&lt;br&gt;&#xA;१६८. उदैक्षत मुखं भर्तुः सौम्यं सौम्यतरानना ॥&lt;br&gt;&#xA;१६९. अथ समपनुदन् मनःक्लमं सा&lt;br&gt;&#xA;१७०. सुचिरमदृष्टमुदीक्ष्य वै प्रियस्य ।&lt;br&gt;&#xA;१७१. वदनमुदितपूर्णचन्द्रकान्तम्&lt;br&gt;&#xA;१७२. विमलशशाङ्कनिभानना तदानीम्॥&lt;br&gt;&#xA;१७३. तां तु पार्श्वस्थितां प्रह्वां रामः सम्प्रेक्ष्य मैथिलीम्।&lt;br&gt;&#xA;१७४. हृदयान्तर्गतक्रोधो व्याहर्तुमुपचक्रमे ॥&lt;br&gt;&#xA;१७५. एषासि निर्जिता भद्रे शत्रुं जित्वा मया रणे ।&lt;br&gt;&#xA;१७६. पौरुषाद्यदनुष्ठेयं तदेतदुपपादितम्॥&lt;br&gt;&#xA;१७७. गतोऽस्म्यन्तममर्षस्य धर्षणा सम्प्रमार्जिता ।&lt;br&gt;&#xA;१७८. अवमानश्च शत्रुश्च मया युगपदुद्‍धृतौ ॥&lt;br&gt;&#xA;१७९. लङ्घनं च समुद्रस्य लङ्कायाश्चावमर्दनम्।&lt;br&gt;&#xA;१८०. सफलं तस्य तच्छ्लाघ्यं महत् कर्म हनूमतः ॥&lt;br&gt;&#xA;१८१. युद्धे विक्रमतश्चैव हितं मन्त्रयतश्च मे ।&lt;br&gt;&#xA;१८२. सुग्रीवस्य ससैन्यस्य सफलोऽद्य परिश्रमः ॥&lt;br&gt;&#xA;१८३. निर्गुणं भ्रातरं त्यक्त्वा यो मां स्वयमुपस्थितः ।&lt;br&gt;&#xA;१८४. विभीषणस्य भक्तस्य सफलोऽद्य परिश्रमः ॥&lt;br&gt;&#xA;१८५. इत्येवं ब्रुवतस्तस्य सीता रामस्य तद्वचः ।&lt;br&gt;&#xA;१८६. मृगीवोत्फुल्लनयना बभूवाश्रुपरिप्लुता ॥&lt;br&gt;&#xA;१८७. पश्यतस्तां तु रामस्य भूयः क्रोधो व्यवर्धत ।&lt;br&gt;&#xA;१८८. प्रभूताज्यावसिक्तस्य पावकस्येव दीप्यतः ॥&lt;br&gt;&#xA;१८९. स बद्ध्वा भ्रुकुटीं वक्त्रे तिर्यक्प्रेषितलोचनः ।&lt;br&gt;&#xA;१९०. अब्रवीत् परुषं सीतां मध्ये वानररक्षसाम्॥&lt;br&gt;&#xA;१९१. विदितश्चास्तु ते भद्रे योऽयं रणपरिश्रमः ।&lt;br&gt;&#xA;१९२. स तीर्णः सुहृदां वीर्यात् न त्वदर्थं मया कृतः ॥&lt;br&gt;&#xA;१९३. प्राप्तचारित्रसन्देहा मम प्रतिमुखे स्थिता ।&lt;br&gt;&#xA;१९४. दीपो नेत्रातुरस्येव प्रतिकूलासि मे दृढम्॥&lt;br&gt;&#xA;१९५. तद्गच्छ ह्यभ्यनुज्ञाता यथेष्टं जनकात्मजे ।&lt;br&gt;&#xA;१९६. एता दश दिशो भद्रे कार्यमस्ति न मे त्वया ॥&lt;br&gt;&#xA;१९७. रावणाङ्कपरिभ्रष्टां दृष्टां दुष्टेन चक्षुषा ।&lt;br&gt;&#xA;१९८. कथं त्वां पुनरादद्यां कुलं व्यपदिशन् महत् ॥&lt;br&gt;&#xA;१९९. एवमुक्ता तु वैदेही परुषं रोमहर्षणम्।&lt;br&gt;&#xA;२००. राघवेण सरोषेण भृशं प्रव्यथिताभवत् ॥&lt;br&gt;&#xA;२०१. सा तदश्रुतपूर्वं हि जने महति मैथिली ।&lt;br&gt;&#xA;२०२. श्रुत्वा भर्तृवचो रूक्षं लज्जया व्रीडिताभवत् ॥&lt;br&gt;&#xA;२०३. प्रविशन्त्येव गात्राणि स्वान्येव जनकात्मजा ।&lt;br&gt;&#xA;२०४. वाक्छल्यैस्तैः सशल्येव भृशमश्रूण्यवर्तयत् ॥&lt;br&gt;&#xA;२०५. ततो बाष्पपरिक्लिष्टं प्रमार्जन्ती स्वमाननम्।&lt;br&gt;&#xA;२०६. शनैर्गद्गदया वाचा भर्तारमिदमब्रवीत् ॥&lt;br&gt;&#xA;२०७. किं मामसदृशं वाक्यमीदृशं श्रोत्रदारुणम्।&lt;br&gt;&#xA;२०८. रूक्षं श्रावयसे वीर प्राकृतः प्राकृतामिव ॥&lt;br&gt;&#xA;२०९. न तथास्मि महाबाहो यथा त्वमवगच्छसि ।&lt;br&gt;&#xA;२१०. प्रत्ययं गच्छ मे येन चारित्रेणैव ते शपे ॥&lt;br&gt;&#xA;२११. यद्यहं गात्रसंस्पर्शात् गतास्मि विवशा प्रभो ।&lt;br&gt;&#xA;२१२. कामकारो न मे तत्र दैवं तत्रापराध्यति ॥&lt;br&gt;&#xA;२१३. मदधीनं तु यत् तन्मे हृदयं त्वयि वर्तते ।&lt;br&gt;&#xA;२१४. पराधीनेषु गात्रेषु किं करिष्याम्यनीश्वरा ॥&lt;br&gt;&#xA;२१५. सहसंवृद्धभावाच्च संसर्गेण च मानद ।&lt;br&gt;&#xA;२१६. यद्यहं ते न विज्ञाता हता तेनास्मि शाश्वतम्॥&lt;br&gt;&#xA;२१७. प्रेषितस्ते यदा वीरो हनुमानवलोककः ।&lt;br&gt;&#xA;२१८. लङ्कास्थाहं त्वया वीर किं तदा न विसर्जिता ॥&lt;br&gt;&#xA;२१९. प्रत्यक्षं वानरेन्द्रस्य तद्वाक्यसमनन्तरम्।&lt;br&gt;&#xA;२२०. त्वया सन्त्यक्तया वीर त्यक्तं स्याज्जीवितं मया ॥&lt;br&gt;&#xA;२२१. न वृथा ते श्रमोऽयं स्यात् संशये न्यस्य जीवितम्।&lt;br&gt;&#xA;२२२. सुहृज्जनपरिक्लेशो न चायं निष्फलस्तव ॥&lt;br&gt;&#xA;२२३. त्वया तु नरशार्दूल क्रोधमेवानुवर्तता ।&lt;br&gt;&#xA;२२४. लघुनेव मनुष्येण स्त्रीत्वमेव पुरस्कृतम्॥&lt;br&gt;&#xA;२२५. अपदेशेन जनकात् नोत्पत्तिर्वसुधातलात् ।&lt;br&gt;&#xA;२२६. मम वृत्तं च वृत्तज्ञ बहु ते न पुरस्कृतम्॥&lt;br&gt;&#xA;२२७. न प्रमाणीकृतः पाणिर्बाल्ये बालेन पीडितः ।&lt;br&gt;&#xA;२२८. मम भक्तिश्च शीलं च सर्वं ते पृष्ठतः कृतम्॥&lt;br&gt;&#xA;२२९. एवं ब्रुवाणा रुदती बाष्पगद्गदभाषिणी ।&lt;br&gt;&#xA;२३०. अब्रवील्लक्ष्मणं सीता दीनं ध्यानपरं स्थितम्॥&lt;br&gt;&#xA;२३१. अप्रीतस्य गुणैर्भर्तुस्त्यक्ताया जनसंसदि ।&lt;br&gt;&#xA;२३२. या क्षमा मे गतिर्गन्तुं प्रवेक्ष्ये हव्यवाहनम्॥&lt;br&gt;&#xA;२३३. एवमुक्तस्तु वैदेह्या लक्ष्मणः परवीरहा ।&lt;br&gt;&#xA;२३४. अमर्षवशमापन्नो राघवाननमैक्षत ॥&lt;br&gt;&#xA;२३५. स विज्ञाय ततश्छन्दं रामस्याकारसूचितम्।&lt;br&gt;&#xA;२३६. चितां चकार सौमित्रिर्मते रामस्य वीर्यवान् ॥&lt;br&gt;&#xA;२३७. अधोमुखं तदा रामं शनैः कृत्वा प्रदक्षिणम्।&lt;br&gt;&#xA;२३८. उपासर्पत वैदेही दीप्यमानं हुताशनम्॥&lt;br&gt;&#xA;२३९. प्रणम्य देवताभ्यश्च ब्राह्मणेभ्यश्च मैथिली ।&lt;br&gt;&#xA;२४०. बद्धाञ्जलिपुटाचेदमुवाचाग्निसमीपतः ॥&lt;br&gt;&#xA;२४१. यथा मे हृदयं नित्यं नापसर्पति राघवात् ।&lt;br&gt;&#xA;२४२. तथा लोकस्य साक्षी मां सर्वतः पातु पावकः ॥&lt;br&gt;&#xA;२४३. यथा मां शुद्धचारित्रां दुष्टां जानाति राघवः ।&lt;br&gt;&#xA;२४४. तथा लोकस्य साक्षी मां सर्वतः पातु पावकः ॥&lt;br&gt;&#xA;२४५. कर्मणा मनसा वाचा यथा नातिचराम्यहम्।&lt;br&gt;&#xA;२४६. राघवं सर्वधर्मज्ञं तथा मां पातु पावकः ॥&lt;br&gt;&#xA;२४७. एवमुक्त्वा तु वैदेही परिक्रम्य हुताशनम्।&lt;br&gt;&#xA;२४८. विवेश ज्वलनं दीप्तं निस्सङ्गेनान्तरात्मना ॥&lt;br&gt;&#xA;२४९. तस्यामग्निं विशन्त्यां तु हाहेति विपुलस्वनः ।&lt;br&gt;&#xA;२५०. रक्षसां वानराणां च सम्बभूवाद्‍भुतोपमः ॥&lt;br&gt;&#xA;२५१. ततो हि दुर्मना रामः श्रुत्वैवं वदतां गिरः ।&lt;br&gt;&#xA;२५२. दध्यौ मुहूर्तं धर्मात्मा बाष्पव्याकुललोचनः ॥&lt;br&gt;&#xA;२५३. ततो सर्वस्य लोकस्य ब्रह्मा ब्रह्मविदां वरः ।&lt;br&gt;&#xA;२५४. षडर्धनयनः श्रीमान् महादेवो वृषध्वजः ।&lt;br&gt;&#xA;२५५. सहस्राक्षो महेन्द्रश्च वरुणश्च परन्तपः ।&lt;br&gt;&#xA;२५६. एते सर्वे समागम्य विमानैः सूर्यसन्निभैः ।&lt;br&gt;&#xA;२५७. आगम्य नगरीं लङ्कामभिजग्मुश्च राघवम्॥&lt;br&gt;&#xA;२५८. अब्रुवन्स्त्रिदशश्रेष्ठाः प्राञ्जलिं राघवं स्थितम्।&lt;br&gt;&#xA;२५९. कथं देवगणश्रेष्ठमात्मानं नावबुध्यसे ।&lt;br&gt;&#xA;२६०. उपेक्षसे च वैदेहीं मानुषः प्राकृतो यथा ॥&lt;br&gt;&#xA;२६१. इत्युक्तो लोकपालैस्तैः स्वामी लोकस्य राघवः ।&lt;br&gt;&#xA;२६२. अब्रवीत् त्रिदशश्रेष्ठान् रामो धर्मभृतां वरः ॥&lt;br&gt;&#xA;२६३. आत्मानं मानुषं मन्ये रामं दशरथात्मजम्।&lt;br&gt;&#xA;२६४. योऽहं यस्य यतश्चाहं भगवान्स्तद् ब्रवीतु मे ॥&lt;br&gt;&#xA;२६५. इति ब्रुवन्तं काकुत्स्थं ब्रह्मा ब्रह्मविदां वरः ।&lt;br&gt;&#xA;२६६. अब्रवीच्छ्रुणु मे राम सत्यं सत्यपराक्रम ॥&lt;br&gt;&#xA;२६७. भवान् नारायणो देवः श्रीमान् चक्रायुधो विभुः ।&lt;br&gt;&#xA;२६८. सीता लक्ष्मीर्भवान् विष्णुः देवः कृष्णः प्रजापतिः ।&lt;br&gt;&#xA;२६९. वधार्थं रावणस्येह प्रविष्टो मानुषीं तनुम्॥&lt;br&gt;&#xA;२७०. एतच्छ्रुत्वा शुभं वाक्यं पितामहसमीरितम्।&lt;br&gt;&#xA;२७१. अङ्केनादाय वैदेहीमुत्पपात विभावसुः ॥&lt;br&gt;&#xA;२७२. तरुणादित्यसङ्काशां तप्तकाञ्चनभूषणाम्।&lt;br&gt;&#xA;२७३. रक्ताम्बरधरां बालां नीलकुञ्चितमूर्धजाम्।&lt;br&gt;&#xA;२७४. ददौ रामाय वैदेहीमङ्के कृत्वा विभावसुः ॥&lt;br&gt;&#xA;२७५. अब्रवीच्च तदा रामं साक्षी लोकस्य पावकः ।&lt;br&gt;&#xA;२७६. एषा ते राम वैदेही पापमस्यां न विद्यते ॥&lt;br&gt;&#xA;२७७. नैव वाचा न मनसा नानुध्यानात् न चक्षुषा ।&lt;br&gt;&#xA;२७८. सुवृत्ता वृत्तशौण्डीर न त्वामतिचचार ह ॥&lt;br&gt;&#xA;२७९. विशुद्धभावां निष्पापां प्रतिगृह्णीष्व राघव ॥&lt;br&gt;&#xA;२८०. एवमुक्तो महातेजा द्युतिमान् दृढविक्रमः ।&lt;br&gt;&#xA;२८१. अब्रवीत् त्रिदशश्रेष्ठं रामो धर्मभृतां वरः ॥&lt;br&gt;&#xA;२८२. अनन्यहृदयां भक्तां मच्चित्तपरिवर्तिनीम्।&lt;br&gt;&#xA;२८३. अहमप्यवगच्छामि मैथिलीं जनकात्मजाम्॥&lt;br&gt;&#xA;२८४. प्रत्ययार्थं तु लोकानां त्रयाणां सत्यसंश्रयः ।&lt;br&gt;&#xA;२८५. उपेक्षे चापि वैदेहीं प्रविशन्तीं हुताशनम्॥&lt;br&gt;&#xA;२८६. विशुद्धा त्रिषु लोकेषु मैथिली जनकात्मजा ।&lt;br&gt;&#xA;२८७. न हि हातुमियं शक्या कीर्तिरात्मवता यथा ॥&lt;br&gt;&#xA;२८८. इतीदमुक्त्वा विदितं महाबलैः&lt;br&gt;&#xA;२८९. प्रशस्यमानः स्वकृतेन कर्मणा ।&lt;br&gt;&#xA;२९०. समेत्य रामः प्रियया महाबलः&lt;br&gt;&#xA;२९१. सुखं सुखार्होऽनुबभूव राघवः ॥&lt;br&gt;&#xA;२९२. एतच्छ्रुत्वा शुभं वाक्यं राघवेण सुभाषितम्।&lt;br&gt;&#xA;२९३. इदं शुभतरं वाक्यं व्याजहार महेश्वरः ॥&lt;br&gt;&#xA;२९४. दिष्ट्या सर्वस्य लोकस्य प्रवृद्धं दारुणं तमः ।&lt;br&gt;&#xA;२९५. अपावृत्तं त्वया सङ्ख्ये राम रावणजं भयम्॥&lt;br&gt;&#xA;२९६. एष राजा विमानस्थः पिता दशरथस्तव ।&lt;br&gt;&#xA;२९७. इन्द्रलोकं गतः श्रीमान् त्वया पुत्रेण तारितः ।&lt;br&gt;&#xA;२९८. लक्ष्मणेन सह भ्रात्रा त्वमेनमभिवादय ॥&lt;br&gt;&#xA;२९९. महादेववचः श्रुत्वा काकुत्स्थः सहलक्ष्मणः ।&lt;br&gt;&#xA;३००. विमानशिखरस्थस्य प्रणाममकरोत् पितुः ॥&lt;br&gt;&#xA;३०१. हर्षेण महताविष्टो विमानस्थो महीपतिः ।&lt;br&gt;&#xA;३०२. प्राणैः प्रियतरं दृष्ट्वा ततो वाक्यं समाददे ॥&lt;br&gt;&#xA;३०३. न मे स्वर्गो बहुमतः सम्मानश्च सुरर्षिभिः ।&lt;br&gt;&#xA;३०४. त्वया राम विहीनस्य सत्यं प्रतिशृणोमि ते ॥&lt;br&gt;&#xA;३०५. त्वां तु दृष्ट्वा कुशलिनं परिष्वज्य सलक्ष्मणम्।&lt;br&gt;&#xA;३०६. अद्य दुःखात् विमुक्तोऽस्मि नीहारादिव भास्करः ॥&lt;br&gt;&#xA;३०७. सिद्धार्था खलु कौसल्या या त्वां राम गृहं गतम्।&lt;br&gt;&#xA;३०८. वनान्निवृत्तं संहृष्टा द्रक्ष्यत्यरिनिषूदन ॥&lt;br&gt;&#xA;३०९. सिद्धार्थाः खलु ते राम नरा ये त्वां पुरीं गताम्।&lt;br&gt;&#xA;३१०. जलार्द्रमभिषिक्तं च द्रक्ष्यन्ति वसुधाधिपम्॥&lt;br&gt;&#xA;३११. कृतं कर्म यशः श्लाघ्यं प्राप्तं ते शत्रुसूदन ।&lt;br&gt;&#xA;३१२. भ्रातृभिः सह राज्यस्थो दीर्घमायुरवाप्नुहि ॥&lt;br&gt;&#xA;३१३. इति ब्रुवाणं राजानं रामः प्राञ्जलिरब्रवीत् ।&lt;br&gt;&#xA;३१४. कुरु प्रसादं धर्मज्ञ कैकेय्या भरतस्य च ।&lt;br&gt;&#xA;३१५. सपुत्रा त्वां त्यजामीति यदुक्ता कैकयी त्वया ।&lt;br&gt;&#xA;३१६. स शापः कैकयीं घोरः सपुत्रां न स्पृशेत् प्रभो ॥&lt;br&gt;&#xA;३१७. स तथेति महाराजो राममुक्त्वा कृताञ्जलिम्।&lt;br&gt;&#xA;३१८. लक्ष्मणं च परिष्वज्य पुनर्वाक्यमुवाच ह ॥&lt;br&gt;&#xA;३१९. रामं शुश्रूष भद्रं ते सुमित्रानन्दवर्धन ।&lt;br&gt;&#xA;३२०. रामः सर्वस्य लोकस्य शुभेष्वभिरतः सदा ॥&lt;br&gt;&#xA;३२१. अवाप्तं धर्मचरणं यशश्च विपुलं त्वया ।&lt;br&gt;&#xA;३२२. रामं शुश्रूषता भक्त्या वैदेह्या सह सीतया ॥&lt;br&gt;&#xA;३२३. स तथोक्त्वा महाबाहुः लक्ष्मणं प्राञ्जलिं स्थितम्।&lt;br&gt;&#xA;३२४. उवाच राजा धर्मात्मा वैदेहीं वचनं शुभम्॥&lt;br&gt;&#xA;३२५. कर्तव्यो न तु वैदेहि मन्युस्त्यागमिमं प्रति ।&lt;br&gt;&#xA;३२६. रामेण त्वद्विशुद्ध्यर्थं कृतमेतद्धितैषिणा ॥&lt;br&gt;&#xA;३२७. इति प्रतिसमादिश्य पुत्रौ सीतां तथा स्नुषाम्।&lt;br&gt;&#xA;३२८. इन्द्रलोकं विमानेन ययौ दशरथो ज्वलन् ॥&lt;br&gt;&#xA;३२९. प्रतिप्रयाते काकुत्स्थे महेन्द्रः पाकशासनः ।&lt;br&gt;&#xA;३३०. अब्रवीत् परमप्रीतो राघवं प्राञ्जलिं स्थितम्॥&lt;br&gt;&#xA;३३१. अमोघं दर्शनं राम तवास्माकं परन्तप ।&lt;br&gt;&#xA;३३२. प्रीतियुक्ताः स्म तेन त्वं ब्रूहि यन्मनसेच्छसि ॥&lt;br&gt;&#xA;३३३. एवमुक्तस्तु काकुत्स्थः प्रत्युवाच कृताञ्जलिः ।&lt;br&gt;&#xA;३३४. लक्ष्मणेन सह भ्रात्रा सीतया सह भार्यया ॥&lt;br&gt;&#xA;३३५. यदि प्रीतिः समुत्पन्ना मयि सर्वसुरेश्वर ।&lt;br&gt;&#xA;३३६. वक्ष्यामि कुरु ते सत्यं वचनं वदतां वर ॥&lt;br&gt;&#xA;३३७. मम हेतोः पराक्रान्ता ये गता यमसादनम्।&lt;br&gt;&#xA;३३८. ते सर्वे जीवितं प्राप्य समुत्तिष्ठन्तु वानराः ॥&lt;br&gt;&#xA;३३९. नीरुजो निर्व्रणान्श्चैव सम्पन्नबलपौरुषान् ।&lt;br&gt;&#xA;३४०. गोलाङ्गूलान् तथैवर्क्षान् द्रष्टुमिच्छामि मानद ॥&lt;br&gt;&#xA;३४१. अकाले चापि मुख्यानि मूलनि च फलानि च ।&lt;br&gt;&#xA;३४२. नद्यश्च विमलास्तत्र तिष्ठेयुर्यत्र वानराः ॥&lt;br&gt;&#xA;३४३. श्रुत्वा तु वचनं तस्य राघवस्य महात्मनः ।&lt;br&gt;&#xA;३४४. महेन्द्रः प्रत्युवाचेदं वचनं प्रीतिलक्षणम्॥&lt;br&gt;&#xA;३४५. महानयं वरस्तात त्वयोक्तो रघुनन्दन ।&lt;br&gt;&#xA;३४६. द्विर्मया नोक्तपूर्वं हि तस्मादेतत् भविष्यति ॥&lt;br&gt;&#xA;३४७. ततः समुत्थिताः सर्वे सुप्त्वेव हरिपुङ्गवाः ।&lt;br&gt;&#xA;३४८. बभूवुर्वानराः सर्वे किमेतदिति विस्मिताः ॥&lt;br&gt;&#xA;३४९. ते सर्वे वानरास्तस्मै राघवायाभ्यवादयन् ॥&lt;br&gt;&#xA;३५०. काकुत्स्थं परिपूर्णार्थं दृष्ट्वा सर्वे सुरोत्तमाः ।&lt;br&gt;&#xA;३५१. विमानैः सूर्यसङ्काशैः हृष्टा जग्मुः सुरा दिवम्॥&lt;/p&gt;</description>
    </item>
    <item>
      <title>०८ ०८ रामपट्टाभिषेकः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/08_rAmapaTTAbhiShekaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/6_yuddhakANDam/08_rAmapaTTAbhiShekaH/</guid>
      <description>&lt;p&gt;१. तां रात्रिमुषितं रामं सुखोत्थितमरिन्दमम्।&lt;br&gt;&#xA;२. अब्रवीत् प्राञ्जलिर्वाक्यं जयं पृष्ट्वा विभीषणः ॥&lt;br&gt;&#xA;३. स्नानानि चाङ्गरागाणि वस्त्राण्याभरणानि च ।&lt;br&gt;&#xA;४. चन्दनानि च दिव्यानि माल्यानि विविधानि च ।&lt;br&gt;&#xA;५. अलङ्कारविदश्चेमे नार्यः पद्मनिभेक्षणाः ।&lt;br&gt;&#xA;६. उपस्थितास्त्वां विधिवत् स्नापयिष्यन्ति राघव ॥&lt;br&gt;&#xA;७. प्रतिगृह्णीष्व तत् सर्वं मदनुग्रहकाम्यया ॥&lt;br&gt;&#xA;८. एवमुक्तस्तु काकुत्स्थः प्रत्युवाच विभीषणम्।&lt;br&gt;&#xA;९. हरीन् सुग्रीवमुख्यान्स्त्वं स्नानेनाभिनिमन्त्रय ॥&lt;br&gt;&#xA;१०. स तु ताम्यति धर्मात्मा मम हेतोः सुखोचितः ।&lt;br&gt;&#xA;११. सुकुमारो महाबाहुः कुमारः सत्यसंश्रवः ॥&lt;br&gt;&#xA;१२. तं विना केकयीपुत्रं भरतं धर्मचारिणम्।&lt;br&gt;&#xA;१३. न मे स्नानं बहुमतं वस्त्राण्याभरणानि च ॥&lt;br&gt;&#xA;१४. इत एव पथा क्षिप्रं प्रतिगच्छामि तां पुरीम्।&lt;br&gt;&#xA;१५. अयोध्यामागतो ह्येष पन्थाः परमदुर्गमः ॥&lt;br&gt;&#xA;१६. एवमुक्तस्तु काकुत्स्थं प्रत्युवाच विभीषणः ।&lt;br&gt;&#xA;१७. अह्ना त्वां प्रापयिष्यामि तां पुरीं पार्थिवात्मज ॥&lt;br&gt;&#xA;१८. पुष्पकं नाम भद्रं ते विमानं सूर्यसन्निभम्।&lt;br&gt;&#xA;१९. तेन यास्यसि यानेन त्वमयोध्यां गतज्वरः ॥&lt;br&gt;&#xA;२०. अहं ते यद्यनुग्राह्यो यदि स्मरसि मे गुणान् ।&lt;br&gt;&#xA;२१. वस तावदिह प्राज्ञ यद्यस्ति मयि सौहृदम्।&lt;br&gt;&#xA;२२. लक्ष्मणेन सह भ्रात्रा वैदेह्या चापि भार्यया ॥&lt;br&gt;&#xA;२३. सत्क्रियां विहितां तावत् गृहाण त्वं मयोद्यताम्।&lt;br&gt;&#xA;२४. प्रणयाद् बहुमानाच्च सौहृदेन च राघव ।&lt;br&gt;&#xA;२५. प्रसादयामि प्रेष्योऽहं न खल्वाज्ञापयामि ते ॥&lt;br&gt;&#xA;२६. एवमुक्तस्ततो रामः प्रत्युवाच विभीषणम्।&lt;br&gt;&#xA;२७. पूजितोऽहं त्वया सौम्य साचिव्येन परन्तप ।&lt;br&gt;&#xA;२८. सर्वात्मना च चेष्टाभिः सौहृदेनोत्तमेन च ।&lt;br&gt;&#xA;२९. न खल्वेतत् न कुर्यां ते वचनं राक्षसेश्वर ।&lt;br&gt;&#xA;३०. तं तु मे भ्रातरं द्रष्टुं भरतं त्वरते मनः ।&lt;br&gt;&#xA;३१. मां निवर्तयितुं योऽसौ चित्रकूटमुपागतः ॥&lt;br&gt;&#xA;३२. उपस्थापय मे क्षिप्रं विमानं राक्षसेश्वर ।&lt;br&gt;&#xA;३३. अनुजानीहि मां सौम्य पूजितोऽस्मि विभीषण ।&lt;br&gt;&#xA;३४. मन्युर्न खलु कर्तव्यः त्वरितं त्वानुमानये ॥&lt;br&gt;&#xA;३५. राघवस्य वचः श्रुत्वा राक्षसेन्द्रो विभीषणः ।&lt;br&gt;&#xA;३६. तं विमानं समादाय तूर्णं प्रतिनिवर्तत ॥&lt;br&gt;&#xA;३७. तमब्रवीन्महातेजा लक्ष्मणस्योपशृण्वतः ।&lt;br&gt;&#xA;३८. विमृश्य राघवो वाक्यमिदं स्नेहपुरस्कृतम्॥&lt;br&gt;&#xA;३९. कृतप्रयत्नकर्माणो विभीषण वनौकसः ।&lt;br&gt;&#xA;४०. रत्नैरर्थैश्च विविधैः भूषणैश्चापि पूजय ॥&lt;br&gt;&#xA;४१. धनरत्नप्रदानेन कर्मैषां सफलं कुरु ॥&lt;br&gt;&#xA;४२. एवमुक्तस्तु रामेण वानरान्स्तान् विभीषणः ।&lt;br&gt;&#xA;४३. रत्नार्थैः संविभागेन सर्वानेवाभ्यपूजयत् ॥&lt;br&gt;&#xA;४४. ततस्तान् पूजितान् दृष्ट्वा रत्नैरर्थैश्च यूथपान् ।&lt;br&gt;&#xA;४५. आरुरोह ततो रामस्तद्विमानमनुत्तमम्॥&lt;br&gt;&#xA;४६. अङ्केनादाय वैदेहीं लज्जमानां यशस्विनीम्।&lt;br&gt;&#xA;४७. लक्ष्मणेन सह भ्रात्रा विक्रान्तेन धनुष्मता ॥&lt;br&gt;&#xA;४८. अब्रवीच्च विमानस्थः पूजयन् सर्ववानरान् ।&lt;br&gt;&#xA;४९. सुग्रीवं च महावीर्यं काकुत्स्थः सविभीषणम्॥&lt;br&gt;&#xA;५०. यत्तु कार्यं वयस्येन सुहृदा वा परन्तप ।&lt;br&gt;&#xA;५१. कृतं सुग्रीव तत् सर्वं भवताधर्मभीरुणा ॥&lt;br&gt;&#xA;५२. किष्किन्धां प्रतियाह्याशु स्वसैन्येनाभिसंवृतः ॥&lt;br&gt;&#xA;५३. स्वराज्ये वस लङ्कायां मया दत्ते विभीषण ।&lt;br&gt;&#xA;५४. न त्वां धर्षयितुं शक्ताः सेन्द्रा अपि दिवौकसः ॥&lt;br&gt;&#xA;५५. अयोध्यां प्रतियास्यामि राजधानीं पितुर्मम ।&lt;br&gt;&#xA;५६. अभ्यनुज्ञातुमिच्छामि सर्वान्श्चामन्त्रयामि वः ॥&lt;br&gt;&#xA;५७. एवमुक्तास्तु रामेण वानरास्ते महाबलाः ।&lt;br&gt;&#xA;५८. ऊचुः प्राञ्जलयो रामं राक्षसश्च विभीषणः ॥&lt;br&gt;&#xA;५९. अयोध्यां गन्तुमिच्छामः सर्वान्नयतु नो भवान् ।&lt;br&gt;&#xA;६०. उद्युक्ता विचरिष्यामो वनानि नगराणि च ॥&lt;br&gt;&#xA;६१. दृष्ट्वा त्वामभिषेकार्द्रं कौसल्यामभिवाद्य च ।&lt;br&gt;&#xA;६२. अचिरेणागमिष्यामः स्वान् गृहान् नृपतेः सुत ॥&lt;br&gt;&#xA;६३. एवमुक्तस्तु धर्मात्मा वानरैः सविभीषणैः ।&lt;br&gt;&#xA;६४. अब्रवीत् राघवः श्रीमान् ससुग्रीवविभीषणान् ॥&lt;br&gt;&#xA;६५. प्रियात् प्रियतरं लब्धं यदहं ससुहृज्जनः ।&lt;br&gt;&#xA;६६. सर्वैर्भवद्भिः सहितः प्रीतिं लप्स्ये पुरीं गतः ॥&lt;br&gt;&#xA;६७. क्षिप्रमारोह सुग्रीव विमानं वानरैः सह ।&lt;br&gt;&#xA;६८. त्वमध्यारोह सामात्यो राक्षसेन्द्र विभीषण ॥&lt;br&gt;&#xA;६९. ततस्तत् पुष्पकं दिव्यं सुग्रीवः सह सेनया ।&lt;br&gt;&#xA;७०. अध्यारोहत् त्वरन् शीघ्रं सामात्यश्च विभीषणः ॥&lt;br&gt;&#xA;७१. तेष्वारूढेषु सर्वेषु कौबेरं परमासनम्।&lt;br&gt;&#xA;७२. अनुज्ञातं तु रामेण तद्विमानमनुत्तमम्।&lt;br&gt;&#xA;७३. उत्पपात महामेघः श्वसनेनोद्धतो यथा ॥&lt;br&gt;&#xA;७४. पातयित्वा ततश्चक्षुः सर्वतो रघुनन्दनः ।&lt;br&gt;&#xA;७५. अब्रवीन्मैथिलीं सीतां रामः शशिनिभाननाम्॥&lt;br&gt;&#xA;७६. कैलासशिखराकारे त्रिकूटशिखरे स्थिताम्।&lt;br&gt;&#xA;७७. लङ्कामीक्षस्व वैदेहि निर्मितां विश्वकर्मणा ॥&lt;br&gt;&#xA;७८. अत्र दत्तवरः शेते प्रमाथी राक्षसेश्वरः ।&lt;br&gt;&#xA;७९. तव हेतोर्विशालाक्षि रावणो निहतो मया ॥&lt;br&gt;&#xA;८०. एतत्तु दृश्यते तीर्थं समुद्रस्य वरानने ।&lt;br&gt;&#xA;८१. यत्र सागरमुत्तीर्य तां रात्रिमुषिता वयम्॥&lt;br&gt;&#xA;८२. एष सेतुर्मया बद्धः सागरे सलिलार्णवे ।&lt;br&gt;&#xA;८३. तव हेतोर्विशालाक्षि नलसेतुः सुदुष्करः ॥&lt;br&gt;&#xA;८४. पश्य सागरमक्षोभ्यं वैदेहि वरुणालयम्।&lt;br&gt;&#xA;८५. अपारमभिगर्जन्तं शङ्खशुक्तिनिषेवितम्॥&lt;br&gt;&#xA;८६. अत्र राक्षसराजोऽयमाजगाम विभीषणः ।&lt;br&gt;&#xA;८७. एषा सा दृश्यते सीते किष्किन्धा चित्रकानना ।&lt;br&gt;&#xA;८८. सुग्रीवस्य पुरी रम्या यत्र वाली मया हतः ॥&lt;br&gt;&#xA;८९. अथ दृष्ट्वा पुरीं सीता किष्किन्धां वालिपालिताम्।&lt;br&gt;&#xA;९०. अब्रवीत् प्रश्रितं वाक्यं रामं प्रणयसाध्वसा ॥&lt;br&gt;&#xA;९१. सुग्रीवप्रियभार्याभिः ताराप्रमुखतो नृप ।&lt;br&gt;&#xA;९२. अन्येषां वानरेन्द्राणां स्त्रीभिः परिवृताह्यहम्।&lt;br&gt;&#xA;९३. गन्तुमिच्छे सहायोध्यां राजधानीं त्वयानघ ॥&lt;br&gt;&#xA;९४. एवमस्त्विति किष्किन्धां प्राप्य संस्थाप्य राघवः ।&lt;br&gt;&#xA;९५. विमानं प्रेक्ष्य सुग्रीवं वाक्यमेतदुवाच ह ॥&lt;br&gt;&#xA;९६. ब्रूहि वानरशार्दूल सर्वान् वानरपुङ्गवान् ।&lt;br&gt;&#xA;९७. सदारसहिताः सर्वे ह्ययोध्यां यान्तु सीतया ॥&lt;br&gt;&#xA;९८. एवमुक्तस्तु सुग्रीवो रामेणामिततेजसा ।&lt;br&gt;&#xA;९९. प्रविश्यान्तःपुरं शीघ्रं तारामुद्वीक्ष्य भाषत ।&lt;br&gt;&#xA;१००. त्वर त्वमभिगच्छामो गृह्य वानरयोषितः ।&lt;br&gt;&#xA;१०१. अयोध्यां दर्शयिष्यामो सर्वा दशरथस्त्रियः ॥&lt;br&gt;&#xA;१०२. तारया चाभ्यनुज्ञाताः सर्वा वानरयोषितः ।&lt;br&gt;&#xA;१०३. अध्यारोहन् विमानं तत् सीतादर्शनकाङ्क्षया ॥&lt;br&gt;&#xA;१०४. ताभिः सहोत्थितं शीघ्रं विमानं प्रेक्ष्य राघवः ।&lt;br&gt;&#xA;१०५. ऋष्यमूकसमीपे तु वैदेहीं पुनरब्रवीत् ॥&lt;br&gt;&#xA;१०६. दृश्यतेऽसौ महान् सीते सविद्युदिव तोयदः ।&lt;br&gt;&#xA;१०७. ऋष्यमूको गिरिश्रेष्ठः काञ्चनैर्धातुभिर्वृतः ॥&lt;br&gt;&#xA;१०८. अत्राहं वानरेन्द्रेण सुग्रीवेण समागतः ।&lt;br&gt;&#xA;१०९. समयश्च कृतः सीते वधार्थं वालिनो मया ॥&lt;br&gt;&#xA;११०. दृश्यते च जनस्थाने सीते श्रीमान् वनस्पतिः ।&lt;br&gt;&#xA;१११. खरश्च निहतो यत्र दूषणश्च निपातितः ॥&lt;br&gt;&#xA;११२. पर्णशाला तथा चित्रा दृश्यते शुभदर्शना ।&lt;br&gt;&#xA;११३. यत्र त्वं राक्षसेन्द्रेण रावणेन हृता बलात् ॥&lt;br&gt;&#xA;११४. असौ सुतनु शैलेन्द्रश्चित्रकूटः प्रकाशते ।&lt;br&gt;&#xA;११५. यत्र मां कैकयीपुत्रः प्रसादयितुमागतः ॥&lt;br&gt;&#xA;११६. शृङ्गिवेरपुरं चैतद् गुहो यत्र समागतः ।&lt;br&gt;&#xA;११७. एषा सा दृश्यते सीते सरयूर्यूपमालिनी ।&lt;br&gt;&#xA;११८. एषा सा दृश्यतेऽयोध्या राजधानी पितुर्मम ।&lt;br&gt;&#xA;११९. अयोध्यां कुरु वैदेहि प्रणामं पुनरागता ॥&lt;br&gt;&#xA;१२०. ततस्ते वानराः सर्वे राक्षसश्च विभीषणः ।&lt;br&gt;&#xA;१२१. उत्पत्योत्पत्य ददृशुस्तां पुरीं शुभदर्शनाम्॥&lt;br&gt;&#xA;१२२. पूर्णे चतुर्दशे वर्षे पञ्चम्यां लक्ष्मणाग्रजः ।&lt;br&gt;&#xA;१२३. भरद्वाजाश्रमं प्राप्य ववन्दे नियतो मुनिम्॥&lt;br&gt;&#xA;१२४. सोऽपृच्छदभिवाद्यैनं भरद्वाजं तपोधनम्।&lt;br&gt;&#xA;१२५. शृणोषि कच्चित् भगवन् सुभिक्षानामयं पुरे ॥&lt;br&gt;&#xA;१२६. कच्चिच्च युक्तो भरतो जीवन्त्यपि च मातरः ॥&lt;br&gt;&#xA;१२७. एवमुक्तस्तु रामेण भरद्वाजो महामुनिः ।&lt;br&gt;&#xA;१२८. प्रत्युवाच रघुश्रेष्ठं स्मितपूर्वं प्रहृष्टवत् ॥&lt;br&gt;&#xA;१२९. पङ्कदिग्धस्तु भरतो जटिलस्त्वां प्रतीक्षते ।&lt;br&gt;&#xA;१३०. पादुके ते पुरस्कृत्य सर्वं च कुशलं गृहे ॥&lt;br&gt;&#xA;१३१. त्वां पुरा चीरवसनं प्रविशन्तं महावनम्।&lt;br&gt;&#xA;१३२. दृष्ट्वा तु करुणा पूर्वं ममासीत् समितिञ्जय ॥&lt;br&gt;&#xA;१३३. सांप्रतं सुसमृद्धार्थं समित्रगणबान्धवम्।&lt;br&gt;&#xA;१३४. समीक्ष्य विजितारिं त्वां मम प्रीतिरनुत्तमा ॥&lt;br&gt;&#xA;१३५. सर्वं च सुखदुःखं ते विदितं मम राघव ।&lt;br&gt;&#xA;१३६. अहमप्यत्र ते दद्मि वरं शस्त्रभृतां वर ।&lt;br&gt;&#xA;१३७. अर्घ्यमद्य गृहाणेदमयोध्यां श्वो गमिष्यसि ॥&lt;br&gt;&#xA;१३८. तस्य तच्छिरसा वाक्यं प्रतिगृह्य नृपात्मजः ।&lt;br&gt;&#xA;१३९. बाढमित्येव संहृष्टो धीमान् वरमयाचत ॥&lt;br&gt;&#xA;१४०. अकाले फलिनो वृक्षाः सर्वे चापि मधुस्रवाः ।&lt;br&gt;&#xA;१४१. फलान्यमृतकल्पानि बहूनि विविधानि च ।&lt;br&gt;&#xA;१४२. भवन्तु मार्गे भगवन्नयोध्यां प्रति गच्छतः ॥&lt;br&gt;&#xA;१४३. तथेति च प्रतिज्ञाते वचनात् समनन्तरम्।&lt;br&gt;&#xA;१४४. अभवन् पादपास्तत्र स्वर्गपादपसन्निभाः ॥&lt;br&gt;&#xA;१४५. अयोध्यां तु समालोक्य चिन्तयामास राघवः ।&lt;br&gt;&#xA;१४६. चिन्तयित्वा हनूमन्तमुवाच प्लवगोत्तमम्॥&lt;br&gt;&#xA;१४७. शृङ्गिवेरपुरं प्राप्य गुहं गहनगोचरम्।&lt;br&gt;&#xA;१४८. निषादाधिपतिं ब्रूहि कुशलं वचनान् मम ॥&lt;br&gt;&#xA;१४९. अयोध्यायाश्च ते मार्गं प्रवृत्तिं भरतस्य च ।&lt;br&gt;&#xA;१५०. निवेदयिष्यति प्रीतो निषादाधिपतिर्गुहः ॥&lt;br&gt;&#xA;१५१. भरतस्तु त्वया वाच्यः कुशलं वचनान्मम ।&lt;br&gt;&#xA;१५२. सिद्धार्थं शंस मां तस्मै सभार्यं सहलक्ष्मणम्॥&lt;br&gt;&#xA;१५३. उपयातं च मां सौम्य भरतस्य निवेदय ॥&lt;br&gt;&#xA;१५४. एतच्छ्रुत्वा यमाकारं भजते भरतस्तदा ।&lt;br&gt;&#xA;१५५. स च ते वेदितव्यः स्यात् सर्वं यच्चापि मां प्रति ॥&lt;br&gt;&#xA;१५६. ज्ञेयाश्च सर्वे वृत्तान्ताः भरतस्येङ्गितानि च ।&lt;br&gt;&#xA;१५७. तत्त्वेन मुखवर्णेन दृष्ट्या व्याभाषणेन च ॥&lt;br&gt;&#xA;१५८. सर्वकामसमृद्धं हि हस्त्यश्वरथसङ्कुलम्।&lt;br&gt;&#xA;१५९. पितृपैतामहं राज्यं कस्य नावर्तयेन्मनः ॥&lt;br&gt;&#xA;१६०. तस्य बुद्धिं च विज्ञाय व्यवसायं च वानर ।&lt;br&gt;&#xA;१६१. यावन्न दूरं याताः स्म क्षिप्रमागन्तुमर्हसि ॥&lt;br&gt;&#xA;१६२. इति प्रतिसमादिष्टो हनुमान् मारुतात्मजः ।&lt;br&gt;&#xA;१६३. मानुषं धारयन् रूपमयोध्यां त्वरितो ययौ ॥&lt;br&gt;&#xA;१६४. शृङ्गवेरपुरं प्राप्य गुहमासाद्य वीर्यवान् ।&lt;br&gt;&#xA;१६५. स वाचा शुभया हृष्टो हनुमानिदमब्रवीत् ॥&lt;br&gt;&#xA;१६६. सखा तु तव काकुत्स्थो रामः सत्यपराक्रमः ।&lt;br&gt;&#xA;१६७. सहसीतः ससौमित्रिः स त्वां कौशलमब्रवीत् ॥&lt;br&gt;&#xA;१६८. पञ्चमीमद्य रजनीमुषित्वा वचनान्मुनेः ।&lt;br&gt;&#xA;१६९. भरद्वाजाभ्यनुज्ञातं द्रक्ष्यस्यद्यैव राघवम्॥&lt;br&gt;&#xA;१७०. एवमुक्त्वा महातेजाः सम्प्रहृष्टतनूरुहः ।&lt;br&gt;&#xA;१७१. उत्पपात महावेगो वेगवानविचारयन् ॥&lt;br&gt;&#xA;१७२. स गत्वा दूरमध्वानं त्वरितः कपिकुञ्जरः ।&lt;br&gt;&#xA;१७३. आससाद द्रुमान् फुल्लान् नन्दिग्रामसमीपगान् ॥&lt;br&gt;&#xA;१७४. क्रोशमात्रे त्वयोध्यायाश्चीरकृष्णाजिनाम्बरम्।&lt;br&gt;&#xA;१७५. ददर्श भरतं दीनं कृशमाश्रमवासिनम्॥&lt;br&gt;&#xA;१७६. जटिलं मलदिग्धाङ्गं भ्रातृव्यसनकर्शितम्।&lt;br&gt;&#xA;१७७. फलमूलाशिनं दान्तं तापसं धर्मचारिणम्॥&lt;br&gt;&#xA;१७८. पादुके ते पुरस्कृत्य शासन्तं वै वसुन्धराम्॥&lt;br&gt;&#xA;१७९. तं धर्ममिव धर्मज्ञं देहवन्तमिवापरम्।&lt;br&gt;&#xA;१८०. उवाच प्राञ्जलिर्वाक्यं हनुमान् मारुतात्मजः ॥&lt;br&gt;&#xA;१८१. वसन्तं दण्डकारण्ये यं त्वं चीरजटाधरम्।&lt;br&gt;&#xA;१८२. अनुशोचसि काकुत्स्थं स त्वां कुशलमब्रवीत् ॥&lt;br&gt;&#xA;१८३. प्रियमाख्यामि ते देव शोकं त्यज सुदारुणम्।&lt;br&gt;&#xA;१८४. अस्मिन् मुहूर्ते भ्रात्रा त्वं रामेण सह सङ्गतः ॥&lt;br&gt;&#xA;१८५. निहत्य रावणं रामः प्रतिलभ्य च मैथिलीम्।&lt;br&gt;&#xA;१८६. उपयाति समृद्धार्थः सह मित्रैर्महाबलैः ॥&lt;br&gt;&#xA;१८७. एवमुक्तो हनुमता भरतो भ्रातृवत्सलः ।&lt;br&gt;&#xA;१८८. पपात सहसा हृष्टो हर्षान् मोहं जगाम ह ॥&lt;br&gt;&#xA;१८९. ततो मुहूर्तादुत्थाय प्रत्याश्वस्य च राघवः ।&lt;br&gt;&#xA;१९०. हनुमन्तमुवाचेदं भरतः प्रियवादिनम्॥&lt;br&gt;&#xA;१९१. अशोकजैः प्रीतिमयैः कपिमालिङ्ग्य सम्भ्रमात् ।&lt;br&gt;&#xA;१९२. सिषेच भरतः श्रीमान् विपुलैरस्रबिन्दुभिः ॥&lt;br&gt;&#xA;१९३. देवो वा मानुषो वा त्वमनुक्रोशादिहागतः ।&lt;br&gt;&#xA;१९४. प्रियाख्यानस्य ते सौम्य ददामि ब्रुवतः प्रियम्॥&lt;br&gt;&#xA;१९५. गवां शतसहस्रं च ग्रामाणां च शतं परम्॥&lt;br&gt;&#xA;१९६. बहूनि नाम वर्षाणि गतस्य सुमहद्वनम्।&lt;br&gt;&#xA;१९७. शृणोम्यहं प्रीतिकरं मम नाथस्य कीर्तनम्॥&lt;br&gt;&#xA;१९८. कल्याणी बत गाथेयं लौकिकी प्रतिभाति मे ।&lt;br&gt;&#xA;१९९. एति जीवन्तमानन्दो नरं वर्षशतादपि ॥&lt;br&gt;&#xA;२००. राघवस्य हरीणां च कथमासीत् समागमः ।&lt;br&gt;&#xA;२०१. कस्मिन् देशे किमाश्रित्य तत्त्वमाख्याहि पृच्छतः ॥&lt;br&gt;&#xA;२०२. स पृष्टो राजपुत्रेण बृस्यां समुपवेशितः ।&lt;br&gt;&#xA;२०३. आचचक्षे ततः सर्वं रामस्य चरितं वने ॥&lt;br&gt;&#xA;२०४. श्रुत्वा तु परमानन्दं भरतः सत्यविक्रमः ।&lt;br&gt;&#xA;२०५. हृष्टमाज्ञापयामास शत्रुघ्नं परवीरहा ॥&lt;br&gt;&#xA;२०६. देवतानि च सर्वाणि चैत्यानि नगरस्य च ।&lt;br&gt;&#xA;२०७. सुगन्धमाल्यैर्वादित्रैरर्चन्तु शुचयो नराः ॥&lt;br&gt;&#xA;२०८. सूताः स्तुतिपुराणज्ञाः सर्वे वैतालिकास्तथा ।&lt;br&gt;&#xA;२०९. अभिनिर्यान्तु रामस्य द्रष्टुं शशिनिभं मुखम्॥&lt;br&gt;&#xA;२१०. भरतस्य वचः श्रुत्वा शत्रुघ्नः परवीरहा ।&lt;br&gt;&#xA;२११. विष्टीरनेकसाहस्रीश्चोदयामास वीर्यवान् ॥&lt;br&gt;&#xA;२१२. राजदारास्तथामात्याः सैन्याः सेनागणाङ्गनाः ।&lt;br&gt;&#xA;२१३. ब्राह्मणाश्च सराजन्याः श्रेणीमुख्यास्तथा गणाः ।&lt;br&gt;&#xA;२१४. निर्ययुः तुरगाक्रान्तैः रथैश्च सुमहारथाः ॥&lt;br&gt;&#xA;२१५. ततो यानान्युपारूढाः सर्वा दशरथस्त्रियः ।&lt;br&gt;&#xA;२१६. कौसल्यां प्रमुखे कृत्वा सुमित्रां चापि निर्ययुः ॥&lt;br&gt;&#xA;२१७. कृत्स्नं च नगरं तत्तु नन्दिग्राममुपागमत् ॥&lt;br&gt;&#xA;२१८. उपवासकृशो दीनः चीरकृष्णाजिनाम्बरः ।&lt;br&gt;&#xA;२१९. प्रत्युद्ययौ ततो रामं महात्मा सचिवैः सह ॥&lt;br&gt;&#xA;२२०. समीक्ष्य भरतो वाक्यमुवाच पवनात्मजम्।&lt;br&gt;&#xA;२२१. कच्चिन्न खलु कापेयी सेव्यते चलचित्तता ।&lt;br&gt;&#xA;२२२. न हि पश्यामि काकुत्स्थं राममार्यं परन्तपम्॥&lt;br&gt;&#xA;२२३. अथैवमुक्ते वचने हनुमानिदमब्रवीत् ।&lt;br&gt;&#xA;२२४. अर्थं विज्ञापयन्नेव भरतं सत्यविक्रमम्॥&lt;br&gt;&#xA;२२५. निस्वनः श्रूयते भीमः प्रहृष्टानां वनौकसाम्।&lt;br&gt;&#xA;२२६. मन्ये वानरसेना सा नदीं तरति गोमतीम्॥&lt;br&gt;&#xA;२२७. तदेतत् दृश्यते दूरात् विमलं चन्द्रसन्निभम्।&lt;br&gt;&#xA;२२८. विमानं पुष्पकं दिव्यं मनसा ब्रह्मनिर्मितम्॥&lt;br&gt;&#xA;२२९. एतस्मिन् भ्रातरौ वीरौ वैदेह्या सह राघवौ ।&lt;br&gt;&#xA;२३०. सुग्रीवश्च महातेजा राक्षसश्च विभीषणः ॥&lt;br&gt;&#xA;२३१. ततो हर्षसमुद्‍भूतो निस्वनो दिवमस्पृशत् ।&lt;br&gt;&#xA;२३२. स्त्रीबालयुववृद्धानां रामोऽयमिति कीर्तिते ॥&lt;br&gt;&#xA;२३३. प्राञ्जलिर्भरतो भूत्वा प्रहृष्टो राघवोन्मुखः ।&lt;br&gt;&#xA;२३४. स्वागतेन यथार्थेन ततो राममपूजयत् ॥&lt;br&gt;&#xA;२३५. ततो रामाभ्यनुज्ञातं तद्विमानमनुत्तमम्।&lt;br&gt;&#xA;२३६. हंसयुक्तं महावेगं निष्पपात महीतले ॥&lt;br&gt;&#xA;२३७. आरोपितो विमानं तत् भरतः सत्यविक्रमः ।&lt;br&gt;&#xA;२३८. राममासाद्य मुदितः पुनरेवाभ्यवादयत् ॥&lt;br&gt;&#xA;२३९. तं समुत्थाप्य काकुत्स्थः चिरस्याक्षिपथं गतम्।&lt;br&gt;&#xA;२४०. अङ्के भरतमारोप्य मुदितः परिषस्वजे ॥&lt;br&gt;&#xA;२४१. ततो लक्ष्मणमासाद्य वैदेहीं चाभ्यवादयत् ।&lt;br&gt;&#xA;२४२. अथाब्रवीत् राजपुत्रः सुग्रीवं वानरर्षभम्।&lt;br&gt;&#xA;२४३. परिष्वज्य महातेजा भरतो धर्मिणां वरः ॥&lt;br&gt;&#xA;२४४. त्वमस्माकं चतुर्णां तु भ्राता सुग्रीव पञ्चमः ।&lt;br&gt;&#xA;२४५. सौहार्दात् जायते मित्रमपकारोऽरिलक्षणम्॥&lt;br&gt;&#xA;२४७. विभीषणं च भरतः सान्त्ववाक्यमथाब्रवीत् ।&lt;br&gt;&#xA;२४८. दिष्ट्या त्वया सहायेन कृतं कर्म सुदुष्करम्॥&lt;br&gt;&#xA;२४९. शत्रुघ्नश्च तदा राममभिवाद्य सलक्ष्मणम्।&lt;br&gt;&#xA;२५०. सीतायाश्चरणौ पश्चात् विनयादभ्यवादयत् ॥&lt;br&gt;&#xA;२५१. रामो मातरमासाद्य विषण्णां शोककर्शिताम्।&lt;br&gt;&#xA;२५२. जग्राह प्रणतः पादौ मनो मातुः प्रसादयन् ॥&lt;br&gt;&#xA;२५३. अभिवाद्य सुमित्रां च कैकेयीं च यशस्विनीम्।&lt;br&gt;&#xA;२५४. स मातॄश्च ततः सर्वाः पुरोहितमुपागमत् ॥&lt;br&gt;&#xA;२५५. स्वागतं ते महाबाहो कौसल्यानन्दवर्धन ।&lt;br&gt;&#xA;२५६. इति प्राञ्जलयः सर्वे नागरा राममब्रुवन् ॥&lt;br&gt;&#xA;२५७. तान्यञ्जलिसहस्राणि प्रगृहीतानि नागरैः ।&lt;br&gt;&#xA;२५८. व्याकोशानीव पद्मानि ददर्श भरताग्रजः ॥&lt;br&gt;&#xA;२५९. पादुके ते तु रामस्य गृहीत्वा भरतः स्वयम्।&lt;br&gt;&#xA;२६०. चरणाभ्यां नरेन्द्रस्य योजयामास धर्मवित् ॥&lt;br&gt;&#xA;२६१. अब्रवीच्च तदा रामं भरतः स कृताञ्जलिः ।&lt;br&gt;&#xA;२६२. एतत्ते रक्षितं राजन् राज्यं निर्यातितं मया ।&lt;br&gt;&#xA;२६३. अद्य जन्म कृतार्थं मे संवृत्तश्च मनोरथः ।&lt;br&gt;&#xA;२६४. यस्त्वं पश्यामि राजानमयोध्यां पुनरागतम्॥&lt;br&gt;&#xA;२६५. अवेक्षतां भवान् कोशं कोष्ठागारं पुरं बलम्।&lt;br&gt;&#xA;२६६. भवतस्तेजसा सर्वं कृतं दशगुणं मया ॥&lt;br&gt;&#xA;२६७. तथा ब्रुवाणं भरतं दृष्ट्वा तं भ्रातृवत्सलम्।&lt;br&gt;&#xA;२६८. मुमुचुर्वानरा बाष्पं राक्षसश्च विभीषणः ॥&lt;br&gt;&#xA;२६९. ततः प्रहर्षात् भरतमङ्कमारोप्य राघवः ।&lt;br&gt;&#xA;२७०. ययौ तेन विमानेन ससैन्यो भरताश्रमम्॥&lt;br&gt;&#xA;२७१. भरताश्रममासाद्य ससैन्यो राघवस्तदा ।&lt;br&gt;&#xA;२७२. अवतीर्य विमानाग्रादवतस्थे महीतले ॥&lt;br&gt;&#xA;२७३. अब्रवीच्च तदा रामस्तद्विमानमनुत्तमम्।&lt;br&gt;&#xA;२७४. वह वैश्रवणं देवमनुजानामि गम्यताम्॥&lt;br&gt;&#xA;२७५. ततो रामाभ्यनुज्ञातं तद्विमानमनुत्तमम्।&lt;br&gt;&#xA;२७६. उत्तरां दिशमागम्य जगाम धनदालयम्॥&lt;br&gt;&#xA;२७७. शिरस्यञ्जलिमाधाय कैकेयीनन्दवर्धनः ।&lt;br&gt;&#xA;२७८. बभाषे भरतो ज्येष्ठं रामं सत्यपराक्रमम्॥&lt;br&gt;&#xA;२७९. पूजिता मामिका माता दत्तं राज्यमिदं मम ।&lt;br&gt;&#xA;२८०. तद्ददामि पुनस्तुभ्यं यथा त्वमददा मम ॥&lt;br&gt;&#xA;२८१. धुरमेकाकिना न्यस्तां ऋषभेण बलीयसा ।&lt;br&gt;&#xA;२८२. किशोरवद्‍गुरुं भारं न वोढुमहमुत्सहे ॥&lt;br&gt;&#xA;२८३. वारिवेगेन महता भिन्नः सेतुरिव क्षरन् ।&lt;br&gt;&#xA;२८४. दुर्बन्धनमिदं मन्ये राज्यच्छिद्रमसंवृतम्॥&lt;br&gt;&#xA;२८५. गतिं खर इवाश्वस्य हंसस्येव च वायसः ।&lt;br&gt;&#xA;२८६. नान्वेतुमुत्सहे राम तव मार्गमरिन्दम ॥&lt;br&gt;&#xA;२८७. जगदद्याभिषिक्तं त्वामनुपश्यतु सर्वतः ।&lt;br&gt;&#xA;२८८. प्रतपन्तमिवादित्यं मध्याह्ने दीप्ततेजसम्॥&lt;br&gt;&#xA;२८९. यावदावर्तते चक्रं यावती च वसुन्धरा ।&lt;br&gt;&#xA;२९०. तावत्त्वमिह सर्वस्य स्वामित्वमनुवर्तय ॥&lt;br&gt;&#xA;२९१. भरतस्य वचः श्रुत्वा रामः परपुरञ्जयः ।&lt;br&gt;&#xA;२९२. तथेति प्रतिजग्राह निषसादासने शुभे ॥&lt;br&gt;&#xA;२९३. ततः शत्रुघ्नवचनान्निपुणाः श्मश्रुवर्धकाः ।&lt;br&gt;&#xA;२९४. सुखहस्ताः सुशीघ्राश्च राघवं पर्युपासत ॥&lt;br&gt;&#xA;२९५. विशोधितजटः स्नातः चित्रमाल्यानुलेपनः ।&lt;br&gt;&#xA;२९६. महार्हवसनो रामस्तस्थौ तत्र श्रिया ज्वलन् ॥&lt;br&gt;&#xA;२९७. प्रतिकर्म च सीतायाः सर्वा दशरथस्त्रियः ।&lt;br&gt;&#xA;२९८. आत्मनैव तदा चक्रुर्मनस्विन्यो मनोहरम्॥&lt;br&gt;&#xA;२९९. ततो वानरपत्नीनां सर्वासामेव शोभनम्।&lt;br&gt;&#xA;३००. चकार यत्नात् कौसल्या प्रहृष्टा पुत्रलालसा ॥&lt;br&gt;&#xA;३०१. ततः शत्रुघ्नवचनात् सुमन्त्रो नाम सारथिः ।&lt;br&gt;&#xA;३०२. योजयित्वाभिचक्राम रथं सर्वाङ्गशोभनम्॥&lt;br&gt;&#xA;३०३. अर्कमण्डलसङ्काशं दिव्यं दृष्ट्वा मनोहरम्।&lt;br&gt;&#xA;३०४. आरुरोह महाबाहू रामः सत्यपराक्रमः ॥&lt;br&gt;&#xA;३०५. हरियुक्तं सहस्राक्षो रथमिन्द्र इवानघः ।&lt;br&gt;&#xA;३०६. प्रययौ रथमास्थाय रामो नगरमुत्तमम्॥&lt;br&gt;&#xA;३०७. जग्राह भरतो रश्मीन् शत्रुघ्नः छत्रमाददे ।&lt;br&gt;&#xA;३०८. लक्ष्मणो व्यजनं तस्य मूर्ध्नि सम्पर्यवीजयत् ॥&lt;br&gt;&#xA;३०९. श्वेतं च वालव्यजनं जग्राह पुरतः स्थितः ।&lt;br&gt;&#xA;३१०. अपरं चन्द्रसङ्काशं राक्षसेन्द्रो विभीषणः ॥&lt;br&gt;&#xA;३११. ततः शत्रुञ्जयं नाम कुञ्जरं पर्वतोपमम्।&lt;br&gt;&#xA;३१२. आरुरोह महातेजाः सुग्रीवः प्लवगर्षभः ॥&lt;br&gt;&#xA;३१३. नवनागसहस्राणि ययुरास्थाय वानराः ।&lt;br&gt;&#xA;३१४. मानुषं विग्रहं कृत्वा सर्वाभरणभूषिताः ॥&lt;br&gt;&#xA;३१५. ददृशुस्ते समायान्तं राघवं सपुरःसरम्।&lt;br&gt;&#xA;३१६. विराजमानं वपुषा रथेनातिरथं तदा ॥&lt;br&gt;&#xA;३१७. ते वर्धयित्वा काकुत्स्थं रामेण प्रतिनन्दिताः ।&lt;br&gt;&#xA;३१८. अनुजग्मुर्महात्मानं भ्रातृभिः परिवारितम्॥&lt;br&gt;&#xA;३१९. सख्यं च रामः सुग्रीवे प्रभावं चानिलात्मजे ।&lt;br&gt;&#xA;३२०. वानराणां च तत्कर्म राक्षसानां च तद्बलम्।&lt;br&gt;&#xA;३२१. विभीषणस्य संयोगमाचचक्षे च मन्त्रिणाम्॥&lt;br&gt;&#xA;३२२. श्रुत्वा च विस्मयं जग्मुरयोध्यापुरवासिनः ॥&lt;br&gt;&#xA;३२३. द्युतिमानेतदाख्याय रामो वानरसंवृतः ।&lt;br&gt;&#xA;३२४. ऐक्ष्वाकाध्युषितं रम्यमाससाद पितुर्गृहम्॥&lt;br&gt;&#xA;३२५. अथाब्रवीत् राजसुतो भरतं धर्मिणां वरम्।&lt;br&gt;&#xA;३२६. यच्च मद्भवनं श्रेष्ठं साशोकवनिकं महत् ।&lt;br&gt;&#xA;३२७. मुक्तावैडूर्यसङ्कीर्णं सुग्रीवाय निवेदय ॥&lt;br&gt;&#xA;३२८. तस्य तद्वचनं श्रुत्वा भरतः सत्यविक्रमः ।&lt;br&gt;&#xA;३२९. पाणौ गृहीत्वा सुग्रीवं प्रविवेश तमालयम्॥&lt;br&gt;&#xA;३३०. उवाच च महातेजाः सुग्रीवं राघवानुजः ।&lt;br&gt;&#xA;३३१. अभिषेकाय रामस्य दूतानाज्ञापय प्रभो ॥&lt;br&gt;&#xA;३३२. सौवर्णान् वानरेन्द्राणां चतुर्णां चतुरो घटान् ।&lt;br&gt;&#xA;३३३. ददौ क्षिप्रं स सुग्रीवः सर्वरत्नविभूषितान् ॥&lt;br&gt;&#xA;३३४. यथा प्रत्यूषसमये चतुर्णां सागराम्भसाम्।&lt;br&gt;&#xA;३३५. पूर्णैर्घटैः प्रतीक्षध्वं तथा कुरुत वानराः ॥&lt;br&gt;&#xA;३३६. जाम्बवान्श्च हनूमान्श्च वेगदर्शी च वानराः ।&lt;br&gt;&#xA;३३७. ऋषभश्चैव कलशान् जलपूर्णानथानयन् ॥&lt;br&gt;&#xA;३३८. ततस्तैर्वानरश्रेष्ठैरानीतं प्रेक्ष्य तज्जलम्।&lt;br&gt;&#xA;३३९. अभिषेकाय रामस्य शत्रुघ्नः सचिवैः सह ।&lt;br&gt;&#xA;३४०. पुरोहिताय श्रेष्ठाय सुहृद्भ्यश्च न्यवेदयत् ॥&lt;br&gt;&#xA;३४१. ततः स प्रयतो वृद्धो वसिष्ठो ब्राह्मणैः सह ।&lt;br&gt;&#xA;३४२. रामं रत्नमये पीठे सहसीतं न्यवेशयत् ॥&lt;br&gt;&#xA;३४३. वसिष्ठो वामदेवश्च जाबालिरथ काश्यपः ।&lt;br&gt;&#xA;३४४. कात्यायनः सुयज्ञश्च गौतमो विजयस्तथा ।&lt;br&gt;&#xA;३४५. अभ्यषिञ्चन् नरव्याघ्रं प्रसन्नेन सुगन्धिना ।&lt;br&gt;&#xA;३४६. सलिलेन सहस्राक्षं वसवो वासवं यथा ॥&lt;br&gt;&#xA;३४७. छत्रं तु तस्य जग्राह शत्रुघ्नः पाण्डुरं शुभम्।&lt;br&gt;&#xA;३४८. श्वेतं च वालव्यजनं सुग्रीवो वानरेश्वरः ।&lt;br&gt;&#xA;३४९. अपरं चन्द्रसङ्काशं राक्षसेन्द्रो विभीषणः ॥&lt;br&gt;&#xA;३५०. प्रजगुर्देवगन्धर्वा ननृतुश्चाप्सरोगणाः ।&lt;br&gt;&#xA;३५१. अभिषेके तदर्हस्य तदा रामस्य धीमतः ॥&lt;br&gt;&#xA;३५२. भूमिः सस्यवती चैव फलवन्तश्च पादपाः ।&lt;br&gt;&#xA;३५३. गन्धवन्ति च पुष्पाणि बभूवू राघवोत्सवे ॥&lt;br&gt;&#xA;३५४. अर्करश्मिप्रतीकाशां काञ्चनीं मणिविग्रहाम्।&lt;br&gt;&#xA;३५५. सुग्रीवाय स्रजं दिव्यां प्रायच्छन्मनुजर्षभः ॥&lt;br&gt;&#xA;३५६. वैडूर्यमणिचित्रे च वज्ररत्नविभूषिते ।&lt;br&gt;&#xA;३५७. वालिपुत्राय धृतिमान् अङ्गदायाङ्गदे ददौ ॥&lt;br&gt;&#xA;३५८. मणिप्रवरजुष्टं च मुक्ताहारमनुत्तमम्।&lt;br&gt;&#xA;३५९. सीताया प्रददौ रामश्चन्द्ररश्मिसमप्रभम्॥&lt;br&gt;&#xA;३६०. अवमुच्यात्मनः कण्ठात् हारं जनकनन्दिनी ।&lt;br&gt;&#xA;३६१. अवैक्षत हरीन् सर्वान् भर्तारं च मुहुर्मुहुः ॥&lt;br&gt;&#xA;३६२. तामिङ्गितज्ञः सम्प्रेक्ष्य बभाषे जनकात्मजाम्।&lt;br&gt;&#xA;३६३. प्रदेहि सुभगे हारं यस्य तुष्टासि भामिनि ।&lt;br&gt;&#xA;३६४. पौरुषं विक्रमो बुद्धिर्यस्मिन्नेतानि सर्वशः ॥&lt;br&gt;&#xA;३६५. ददौ सा वायुपुत्राय तं हारमसितेक्षणा ।&lt;br&gt;&#xA;३६६. हनुमान्स्तेन हारेण शुशुभे वानरर्षभः ।&lt;br&gt;&#xA;३६७. चन्द्रांशुचयगौरेण श्वेताभ्रेण यथाचलः ॥&lt;br&gt;&#xA;३६८. सर्ववानरवृद्धाश्च ये चान्ये वानरेश्वराः ।&lt;br&gt;&#xA;३६९. वासोभिर्भूषणैश्चैव यथार्हं प्रतिपूजिताः ॥&lt;br&gt;&#xA;३७०. विभीषणोऽथ सुग्रीवो हनुमान् जाम्बवान्स्तथा ।&lt;br&gt;&#xA;३७१. सर्ववानरमुख्याश्च रामेणाक्लिष्टकर्मणा ।&lt;br&gt;&#xA;३७२. यथार्हं पूजिताः सर्वैः कामै रत्नैश्च पुष्कलैः ॥&lt;br&gt;&#xA;३७३. नत्वा सर्वे महात्मानं ततस्ते प्लवगर्षभाः ।&lt;br&gt;&#xA;३७४. विसृष्टाः पार्थिवेन्द्रेण किष्किन्धामभ्युपागमन् ॥&lt;br&gt;&#xA;३७५. लब्ध्वा कुलधनं राजा लङ्कां प्रायाद्विभीषणः ॥&lt;br&gt;&#xA;३७६. स राज्यमखिलं शासन् निहतारिः महायशाः ।&lt;br&gt;&#xA;३७७. राघवः परमोदारः शशास परया मुदा ॥&lt;br&gt;&#xA;३७८. उवाच लक्ष्मणं रामो धर्मज्ञं धर्मवत्सलः ॥&lt;br&gt;&#xA;३७९. आतिष्ठ धर्मज्ञ मया सहेमाम्&lt;br&gt;&#xA;३८०. गां पूर्वराजाध्युषितां बलेन ।&lt;br&gt;&#xA;३८१. तुल्यं मया त्वं पितृभिर्धृता या&lt;br&gt;&#xA;३८२. तां यौवराज्ये धुरमुद्वहस्व ॥&lt;br&gt;&#xA;३८३. सर्वात्मना पर्यनुनीयमानो&lt;br&gt;&#xA;३८४. यदा न सौमित्रिरुपैति योगम्।&lt;br&gt;&#xA;३८५. नियुज्यमानोऽपि च यौवराज्ये&lt;br&gt;&#xA;३८६. ततोऽभ्यषिञ्चद् भरतं महात्मा ॥&lt;br&gt;&#xA;३८७. राज्यं दशसहस्राणि प्राप्य वर्षाणि राघवः ।&lt;br&gt;&#xA;३८८. शताश्वमेधानाजह्रे सदश्वान् भूरिदक्षिणान् ॥&lt;br&gt;&#xA;३८९. न पर्यदेवन् विधवा न व्यालकृतं भयम्।&lt;br&gt;&#xA;३९०. न व्याधिजं भयं वापि रामे राज्यं प्रशासति ॥&lt;br&gt;&#xA;३९१. निर्दस्युरभवल्लोको नानर्थः कञ्चिदस्पृशत् ।&lt;br&gt;&#xA;३९२. न च स्म वृद्धा बालानां प्रेतकार्याणि कुर्वते ॥&lt;br&gt;&#xA;३९३. सर्वं मुदितमेवासीत् सर्वो धर्मपरोऽभवत् ।&lt;br&gt;&#xA;३९४. राममेवानुपश्यन्तो नाभ्यहिंसन् परस्परम्॥&lt;br&gt;&#xA;३९५. आसन् पुत्रसहस्राणि तथा पुत्रसहस्रिणः ।&lt;br&gt;&#xA;३९६. निरामया विशोकाश्च रामे राज्यं प्रशासति ॥&lt;br&gt;&#xA;३९७. रामो रामो राम इति प्रजानामभवन् कथाः ।&lt;br&gt;&#xA;३९८. रामभूतं जगदभूत् रामे राज्यं प्रशासति ॥&lt;br&gt;&#xA;३९९. नित्यपुष्पा नित्यफलास्तरवः स्कन्धविस्तृताः ।&lt;br&gt;&#xA;४००. काले वर्षी च पर्जन्यः सुखस्पर्शश्च मारुतः ॥&lt;br&gt;&#xA;४०१. आसन् प्रजा धर्मरता रामे शासति नानृताः ।&lt;br&gt;&#xA;४०२. सर्वे लक्षणसम्पन्नाः सर्वे धर्मपरायणाः ॥&lt;br&gt;&#xA;४०३. दशवर्षसहस्राणि दशवर्षशतानि च ।&lt;br&gt;&#xA;४०४. भ्रातृभिः सहितः श्रीमान् रामो राज्यमकारयत् ॥&lt;br&gt;&#xA;४०५. धन्यं यशस्यमायुष्यं राज्ञां च विजयावहम्।&lt;br&gt;&#xA;४०६. आदिकाव्यमिदं त्वार्षं पुरा वाल्मीकिना कृतम्।&lt;br&gt;&#xA;४०७. यः पठेत् शृणुयाल्लोके नरः पापाद्विमुच्यते ॥&lt;br&gt;&#xA;४०८. आयुष्यमारोग्यकरं यशस्यम्&lt;br&gt;&#xA;४०९. सौभ्रातृकं बुद्धिकरं शुभं च ।&lt;br&gt;&#xA;४१०. श्रोतव्यमेतन्नियमेन सद्भिः&lt;br&gt;&#xA;४११. आख्यानमोजस्करमृद्धिकामैः ॥&lt;/p&gt;</description>
    </item>
  </channel>
</rss>
