<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ १ बालकाण्डम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/</link>
    <description>Recent content in &#43;०१ १ बालकाण्डम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/index.xml" rel="self" type="application/rss+xml" />
    <item>
      <title>०१ ०१ वाल्मीकिना आदिकाव्यप्रणयनम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/01_vAlmIkinA_AdikAvyapraNayanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/01_vAlmIkinA_AdikAvyapraNayanam/</guid>
      <description>&lt;p&gt;१. तपस्स्वाध्यायनिरतं तपस्वी वाग्विदां वरम् ।&lt;br&gt;&#xA;२. नारदं परिपप्रच्छ वाल्मीकिर्मुनिपुङ्गवम् ॥&lt;br&gt;&#xA;३. कोऽन्वस्मिन् साम्प्रतं लोके गुणवान् कश्च वीर्यवान् ।&lt;br&gt;&#xA;४. धर्मज्ञश्च कृतज्ञश्च सत्यवाक्यो दृढव्रतः ॥&lt;br&gt;&#xA;५. चारित्रेण च को युक्तः सर्वभूतेषु को हितः ।&lt;br&gt;&#xA;६. विद्वान् कः कः समर्थश्च कश्चैकप्रियदर्शनः ॥&lt;br&gt;&#xA;७. आत्मवान् को जितक्रोधो द्युतिमान् कोऽनसूयकः ।&lt;br&gt;&#xA;८. कस्य बिभ्यति देवाश्च जातरोषस्य संयुगे ॥&lt;br&gt;&#xA;९. एतदिच्छाम्यहं श्रोतुं परं कौतूहलं हि मे ।&lt;br&gt;&#xA;१०. महर्षे त्वं समर्थोऽसि ज्ञातुमेवं विधं नरम् ॥&lt;br&gt;&#xA;११. श्रुत्वाचैतत् त्रिलोकज्ञो वाल्मीकेर्नारदो वचः ।&lt;br&gt;&#xA;१२. श्रूयतामिति चामन्त्र्य प्रहृष्टो वाक्यमब्रवीत् ॥&lt;br&gt;&#xA;१३. बहवो दुर्लभाश्चैव ये त्वया कीर्तिता गुणाः ।&lt;br&gt;&#xA;१४. मुने वक्ष्याम्यहं बुद्ध्वा तैर्युक्तः श्रूयतां नरः ॥&lt;br&gt;&#xA;१५. इक्ष्वाकुवंशप्रभवो रामो नाम जनैः श्रुतः ।&lt;br&gt;&#xA;१६. नियतात्मा महावीर्यो श्रुतिमान् धृतिमान् वशी ॥&lt;br&gt;&#xA;१७. बुद्धिमान् नीतिमान् वाग्मी श्रीमान् शत्रुनिबर्हणः ।&lt;br&gt;&#xA;१८. पीनवक्षा विशालाक्षो लक्ष्मीवान् शुभलक्षणः ॥&lt;br&gt;&#xA;१९. धर्मज्ञः सत्यसन्धश्च प्रजानां च हिते रतः ।&lt;br&gt;&#xA;२०. यशस्वी ज्ञानसंपन्नः शुचिर्वश्यः समाधिमान् ।&lt;br&gt;&#xA;२१. रक्षिता जीवलोकस्य स्वजनस्य च रक्षिता ।&lt;br&gt;&#xA;२२. रक्षिता स्वस्य धर्मस्य धनुर्वेदे च निष्ठितः ॥&lt;br&gt;&#xA;२३. सर्वलोकप्रियः साधुरदीनात्मा विचक्षणः ।&lt;br&gt;&#xA;२४. स च सर्वगुणोपेतः स्मृतिमान् प्रतिभानवान् ।&lt;br&gt;&#xA;२५. समुद्र इव गाम्भीर्ये धैर्येण हिमवानिव ।&lt;br&gt;&#xA;२६. विष्णुना सदृशो वीर्ये सोमवत्प्रियदर्शनः ॥&lt;br&gt;&#xA;२७. कालाग्निसदृशः क्रोधे क्षमया पृथिवीसमः ।&lt;br&gt;&#xA;२८. धनदेन समस्त्यागे सत्ये धर्म इवापरः ।&lt;br&gt;&#xA;२९. तमेवं गुणसंपन्नं प्रियं दशरथः सुतम् ।&lt;br&gt;&#xA;३०. ज्येष्ठं ज्येष्ठगुणैर्युक्तं प्रकृतिप्रियकाम्यया ।&lt;br&gt;&#xA;३१. यौवराज्येन संयोक्तुमैच्छत् प्रीत्या महीपतिः ॥&lt;br&gt;&#xA;३२. तस्याभिषेकसम्भारान् दृष्ट्वा भार्याथ कैकयी ।&lt;br&gt;&#xA;३३. पूर्वं दत्तवरा देवी वरमेनमयाचत ॥&lt;br&gt;&#xA;३४. विवासनं च रामस्य भरतस्याभिषेचनम् ।&lt;br&gt;&#xA;३५. स सत्यवचनाद् राजा धर्मपाशेन संयतः ।&lt;br&gt;&#xA;३६. विवासयामास सुतं रामं दशरथः प्रियम् ॥&lt;br&gt;&#xA;३७. स जगाम वनं वीरः प्रतिज्ञामनुपालयन् ॥&lt;br&gt;&#xA;३८. तं व्रजन्तं प्रियो भ्राता लक्ष्मणोऽनुजगाम ह ॥&lt;br&gt;&#xA;३९. रामस्य दयिता भार्या नित्यं प्राणसमा हिता ।&lt;br&gt;&#xA;४०. सीताप्यनुगता रामं शशिनं रोहिणी यथा ॥&lt;br&gt;&#xA;४१. ते वनेन वनं गत्वा नदीस्तीर्त्वा बहूदकाः ।&lt;br&gt;&#xA;४२. चित्रकूटमनुप्राप्य तत्र ते न्यवसन् सुखम् ॥&lt;br&gt;&#xA;४३. चित्रकूटं गते रामे पुत्रशोकातुरस्तदा ।&lt;br&gt;&#xA;४४. राजा दशरथः स्वर्गं जगाम विलपन् सुतम् ॥&lt;br&gt;&#xA;४५. गते तु तस्मिन् भरतो वसिष्टप्रमुखैर्द्विजैः ।&lt;br&gt;&#xA;४६. नियुज्यमानो राज्याय नैच्छद् राज्यं महाबलः ॥&lt;br&gt;&#xA;४७. स जगाम वनं वीरो रामपादप्रसादकः ।&lt;br&gt;&#xA;४८. अयाचद् भ्रातरं गत्वा रामं सत्यपराक्रमम् ॥&lt;br&gt;&#xA;४९. त्वमेव राजा धर्मज्ञ इति रामं वचोऽब्रवीत् ।&lt;br&gt;&#xA;५०. रामोऽपि परमोदारः सुमुखः सुमहायशाः ।&lt;br&gt;&#xA;५१. पादुके चास्य राज्याय न्यासं दत्त्वा पुनः पुनः ।&lt;br&gt;&#xA;५२. निवर्तयामास ततो भरतं भरताग्रजः ॥&lt;br&gt;&#xA;५३. गते तु भरते (रामो) दण्डकान् प्रविवेश ह ॥&lt;br&gt;&#xA;५४. वसतस्तस्य रामस्य वने वनचरैः सह ।&lt;br&gt;&#xA;५५. ऋषयोऽभ्यागमन् सर्वे वधायासुररक्षसाम् ॥&lt;br&gt;&#xA;५६. स तेषां प्रतिशुश्राव राक्षसानां तदा वने ।&lt;br&gt;&#xA;५७. प्रतिज्ञातश्च रामेण वधः संयति रक्षसाम् ॥&lt;br&gt;&#xA;५८. तेन तत्रैव वसता जनस्थाननिवासिनी ।&lt;br&gt;&#xA;५९. विरूपिता शूर्पणखा राक्षसी कामरूपिणी ॥&lt;br&gt;&#xA;६०. ततः शूर्पणखावाक्यादुद्युक्तान् सर्वराक्षसान् ।&lt;br&gt;&#xA;६१. खरं त्रिशिरसं चैव दूषणं चैव राक्षसम् ।&lt;br&gt;&#xA;६२. निजघान रणे रामस्तेषां चैव पदानुगान् ॥&lt;br&gt;&#xA;६३. ततो ज्ञातिवधं श्रुत्वा रावणः क्रोधमूर्छितः ।&lt;br&gt;&#xA;६४. जगाम सहमारीचस्तस्याश्रमपदं तदा ॥&lt;br&gt;&#xA;६५. तेन मायाविना दूरमपवाह्य नृपात्मजौ ।&lt;br&gt;&#xA;६६. जहार भार्यां रामस्य गृध्रं हत्वा जटायुषम् ॥&lt;br&gt;&#xA;६७. गृध्रं च निहतं दृष्ट्वा हृतां श्रुत्वा च मैथिलीम् ।&lt;br&gt;&#xA;६८. राघवः शोकसन्तप्तो विललापाकुलेन्द्रियः ॥&lt;br&gt;&#xA;६९. मार्गमाणो वने सीतां रामो दशरथात्मजः ।&lt;br&gt;&#xA;७०. पम्पातीरे हनुमता सङ्गतो वानरेण ह ॥&lt;br&gt;&#xA;७१. हनुमद्वचनाच्चैव सुग्रीवेण समागतः ।&lt;br&gt;&#xA;७२. सुग्रीवश्चापि तत्सर्वं श्रुत्वा रामस्य वानरः ।&lt;br&gt;&#xA;७३. चकार सख्यं रामेण प्रीतश्चैवाग्निसाक्षिकम् ॥&lt;br&gt;&#xA;७४. प्रतिज्ञातं च रामेण तदा वालिवधं प्रति ॥&lt;br&gt;&#xA;७५. ततः सुग्रीववचनात् हत्वा वालिनमाहवे ।&lt;br&gt;&#xA;७६. सुग्रीवमेव तद्राज्ये राघवः प्रत्यपादयत् ॥&lt;br&gt;&#xA;७७. स च सर्वान् समानीय वानरान् वानरर्षभः ।&lt;br&gt;&#xA;७८. दिशः प्रस्थापयामास दिदृक्षुर्जनकात्मजाम् ॥&lt;br&gt;&#xA;७९. ततो गृध्रस्य वचनात् संपातेर्हनुमान् बली ।&lt;br&gt;&#xA;८०. शतयोजनविस्तीर्णं पुप्लुवे गगनार्णवम् ॥&lt;br&gt;&#xA;८१. तत्र लङ्कां समासाद्य पुरीं रावणपालिताम् ।&lt;br&gt;&#xA;८२. ददर्श सीतां ध्यायन्तीमशोकवनिकां गताम् ॥&lt;br&gt;&#xA;८३. निवेदयित्वाभिज्ञानं प्रवृत्तिं विनिवेद्य च ।&lt;br&gt;&#xA;८४. समाश्वास्य च वैदेहीं पुनरायान् महाकपिः ॥&lt;br&gt;&#xA;८५. न्यवेदयदमेयात्मा दृष्टा सीतेति तत्त्वतः ॥&lt;br&gt;&#xA;८६. (रामः) सुग्रीवसहितो गत्वा तीरं महोदधेः ।&lt;br&gt;&#xA;८७. समुद्रवचनाच्चैव नलं सेतुमकारयत् ॥&lt;br&gt;&#xA;८८. तेन गत्वा पुरीं लङ्कां हत्वा रावणमाहवे ।&lt;br&gt;&#xA;८९. रामः सीतामनुप्राप्य पूजितः सर्वदेवतैः ।&lt;br&gt;&#xA;९०. अभिषिच्य च लङ्कायां राक्षसेन्द्रं विभीषणम् ।&lt;br&gt;&#xA;९१. कृतकृत्यस्तदा रामो भ्रातृभिः सहितोऽनघः ।&lt;br&gt;&#xA;९२. रामः सीतामनुप्राप्य राज्यं पुनरवाप्तवान् ॥&lt;br&gt;&#xA;९३. प्रहृष्टमुदितो लोकस्तुष्टः पुष्टः सुधार्मिकः ।&lt;br&gt;&#xA;९४. निरामयो निरोगश्च दुर्भिक्षभयवर्जितः ॥&lt;br&gt;&#xA;९६. नारदस्य तु तद्वाक्यं श्रुत्वा वाक्यविशारदः ।&lt;br&gt;&#xA;९७. पूजयामास धर्मात्मा सहशिष्यो महामुनिम् ॥&lt;br&gt;&#xA;९८. यथावत् पूजितस्तेन देवर्षिर्नारदस्तथा ।&lt;br&gt;&#xA;९९. आपृच्छ्यैवाभ्यनुज्ञातः स जगाम विहायसम् ॥&lt;br&gt;&#xA;१००. स मुहूर्तं गते तस्मिन् देवलोकं मुनिस्तदा ।&lt;br&gt;&#xA;१०१. जगाम तमसातीरं जाह्नव्यास्त्वविदूरतः ॥&lt;br&gt;&#xA;१०२. स तु तीरं समासाद्य तमसाया मुनिस्तदा ।&lt;br&gt;&#xA;१०३. शिष्यमाह स्थितं पार्श्वे दृष्ट्वा तीर्थमकर्दमम् ॥&lt;br&gt;&#xA;१०४. अकर्दममिदं तीर्थं भरद्वाज निशामय ।&lt;br&gt;&#xA;१०५. रमणीयं प्रसन्नाम्बु सन्मनुष्यमनो यथा ॥&lt;br&gt;&#xA;१०६. इदमेवावगाहिष्ये तमसातीर्थमुत्तमम् ।&lt;br&gt;&#xA;१०७. एवमुक्तो भरद्वाजो वाल्मीकेन महात्मना ।&lt;br&gt;&#xA;१०८. प्रायच्छत मुनेस्तस्य वल्कलं नियतो गुरोः ॥&lt;br&gt;&#xA;१०९. स शिष्यहस्तादादाय वल्कलं नियतेन्द्रियः ।&lt;br&gt;&#xA;११०. विचचार ह पश्यन्स्तत् सर्वतो विपुलं वनम् ॥&lt;br&gt;&#xA;१११. तस्याभ्याशे तु मिथुनं चरन्तमनपायिनम् ।&lt;br&gt;&#xA;११२. ददर्श भगवान्स्तत्र क्रौञ्चयोश्चारुनिःस्वनम् ॥&lt;br&gt;&#xA;११३. तस्मात्तु मिथुनादेकं पुमांसं पापनिश्चयः ।&lt;br&gt;&#xA;११४. जघान वैरनिलयो निषादस्तस्य पश्यतः ॥&lt;br&gt;&#xA;११५. तं शोणितपरीताङ्गं चेष्टमानं महीतले ।&lt;br&gt;&#xA;११६. भार्या तु निहतं दृष्ट्वा रुराव करुणां गिरम् ॥&lt;br&gt;&#xA;११७. तथाविधं द्विजं दृष्ट्वा निषादेन निपातितम् ।&lt;br&gt;&#xA;११८. ऋषेर्धर्मात्मनस्तस्य कारुण्यं समपद्यत ॥&lt;br&gt;&#xA;११९. ततः करुणवेदित्वादधर्मोऽयमिति द्विजः ।&lt;br&gt;&#xA;१२०. निशाम्य रुदतीं क्रौञ्चीमिदं वचनमब्रवीत् ॥&lt;br&gt;&#xA;१२१. मा निषाद प्रतिष्ठां त्वमगमः शाश्वतीः समाः ।&lt;br&gt;&#xA;१२२. यत् क्रौञ्चमिथुनादेकमवधीः काममोहितम् ॥&lt;br&gt;&#xA;१२३. तस्येत्थं ब्रुवतश्चिन्ता बभूव हृदि वीक्षतः ।&lt;br&gt;&#xA;१२४. शोकार्तेनास्य शकुनेः किमिदं व्याहृतं मया ॥&lt;br&gt;&#xA;१२५. चिन्तयन् स महाप्राज्ञश्चकार मतिमान्मतिम् ।&lt;br&gt;&#xA;१२६. शिष्यं चैवाब्रवीद् वाक्यमिदं स मुनिपुङ्गवः ॥&lt;br&gt;&#xA;१२७. पादबद्धोऽक्षरसमस्तन्त्रीलयसमन्वितः ।&lt;br&gt;&#xA;१२८. शोकार्तस्य प्रवृत्तो मे श्लोको भवतु नान्यथा ॥&lt;br&gt;&#xA;१२९. शिष्यस्तु तस्य ब्रुवतो मुनेर्वाक्यमनुत्तमम् ।&lt;br&gt;&#xA;१३०. प्रतिजग्राह सन्तुष्टस्तस्य तुष्टोऽभवन्मुनिः ॥&lt;br&gt;&#xA;१३१. सोऽभिषेकं ततः कृत्वा तीर्थे तस्मिन् यथाविधि ।&lt;br&gt;&#xA;१३२. तमेव चिन्तयन्नर्थमुपावर्तत वै मुनिः ॥&lt;br&gt;&#xA;१३३. तस्य शिष्यास्ततः सर्वे जगुः श्लोकमिमं पुनः ।&lt;br&gt;&#xA;१३४. मुहुर्मुहुः प्रीयमाणाः प्राहुश्च भृशविस्मिताः ॥&lt;br&gt;&#xA;१३५. समाक्षरैश्चतुर्भिर्यः पादैर्गीतो महर्षिणा ।&lt;br&gt;&#xA;१३६. सोऽनुव्याहरणाद् भूयः शोकः श्लोकत्वमागतः ॥&lt;br&gt;&#xA;१३७. तस्य बुद्धिरियं जाता महर्षेर्भावितात्मनः ।&lt;br&gt;&#xA;१३८. रामस्य चरितं कृत्स्नमीदृशैः करवाण्यहम् ॥&lt;br&gt;&#xA;१३९. उदारवृत्तार्थपदैर्मनोरमै-&lt;br&gt;&#xA;१४०. स्तदास्य रामस्य चकार कीर्तिमान् ।&lt;br&gt;&#xA;१४१. समाक्षरैः श्लोकशतैर्यशस्विनो&lt;br&gt;&#xA;१४२. यशस्करं काव्यमुदारदर्शनः ॥&lt;br&gt;&#xA;१४३. तदुपगतसमाससन्धियोगम्&lt;br&gt;&#xA;१४४. सममधुरोपनतार्थवाक्यबद्धम् ।&lt;br&gt;&#xA;१४५. रघुवरचरितं मुनिप्रणीतम्&lt;br&gt;&#xA;१४६. दशशिरसश्च वधं निशामयध्वम् ॥&lt;/p&gt;</description>
    </item>
    <item>
      <title>०२ ०२ दशरथस्य पुत्रोत्पत्तिः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/02_dasharathasya_putrotpattiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/02_dasharathasya_putrotpattiH/</guid>
      <description>&lt;p&gt;१. सर्वापूर्वमियं येषामासीत् कृत्स्ना वसुन्धरा ।&lt;br&gt;&#xA;२. प्रजापतिमुपादाय नृपाणां जयशालिनाम् ।&lt;br&gt;&#xA;३. येषां स सगरो नाम सागरो येन खानितः ।&lt;br&gt;&#xA;४. षष्ठिः पुत्रसहस्राणि यं यान्तं पर्यवारयन् ।&lt;br&gt;&#xA;५. इक्ष्वाकूणामिदं तेषां राज्ञां वंशे महात्मनाम् ।&lt;br&gt;&#xA;६. महदुत्पन्नमाख्यानं रामायणमिति श्रुतम् ॥&lt;br&gt;&#xA;७. तदिदं वर्तयिष्यामि सर्वं निखिलमादितः ।&lt;br&gt;&#xA;८. धर्मकामार्थसहितं श्रोतव्यमनसूयया ॥&lt;br&gt;&#xA;९. कोसलो नाम मुदितः स्फीतो जनपदो महान् ।&lt;br&gt;&#xA;१०. निविष्टः सरयू तीरे प्रभूतधनधान्यवान् ॥&lt;br&gt;&#xA;११. अयोध्या नाम नगरी तत्रासील्लोकविश्रुता ।&lt;br&gt;&#xA;१२. मनुना मानवेन्द्रेण या पुरी निर्मिता स्वयम् ॥&lt;br&gt;&#xA;१३. कपाटतोरणवतीं सुविभक्तान्तरापणाम् ।&lt;br&gt;&#xA;१४. सर्वयन्त्रायुधवतीमुषितां सर्वशिल्पिभिः ।&lt;br&gt;&#xA;१५. सूतमागधसम्बाधां श्रीमतीमतुलप्रभाम् ।&lt;br&gt;&#xA;१६. उच्चाट्टालध्वजवतीं शतघ्नीशतसंकुलाम् ।&lt;br&gt;&#xA;१७. वधूनाटकसङ्घैश्च संयुक्तां सर्वतः पुरीम् ।&lt;br&gt;&#xA;१८. उद्यानाम्रवणोपेतां महतीं सालमेखलाम् ।&lt;br&gt;&#xA;१९. दुर्गगम्भीरपरिखां दुर्गामन्यैर्दुरासदाम् ।&lt;br&gt;&#xA;२०. वाजिवारणसंपूर्णां गोभिरुष्‍ट्रैः खरैस्तथा ।&lt;br&gt;&#xA;२१. सामन्तराजसङ्घैश्च बलिकर्मभिरावृताम् ।&lt;br&gt;&#xA;२२. नानादेशनिवासैश्च वणिग्भिरुपशोभिताम् ।&lt;br&gt;&#xA;२३. प्रासादै रत्नविकृतैः पर्वतैरिव शोभिताम् ।&lt;br&gt;&#xA;२४. चित्रामष्टापदाकारां वरनारीगणायुताम् ।&lt;br&gt;&#xA;२५. सर्वरत्नसमाकीर्णां विमानगृहशोभिताम् ।&lt;br&gt;&#xA;२६. गृहगाढामविच्छिद्रां समभूमौ निवेशिताम् ।&lt;br&gt;&#xA;२७. शालितण्डुलसंपूर्णामिक्षुकाण्डरसोदकाम् ।&lt;br&gt;&#xA;२८. दुन्दुभीभिर् मृदङ्गैश्च वीणाभिः पणवैस्तथा ।&lt;br&gt;&#xA;२९. नादितां भृशमत्यर्थं पृथिव्यां तामनुत्तमाम् ।&lt;br&gt;&#xA;३०. पुरीमावासयामास राजा दशरथस्तदा ॥&lt;br&gt;&#xA;३१. तस्यां पुर्यामयोध्यायां वेदवित् सर्वसङ्ग्रहः ।&lt;br&gt;&#xA;३२. दीर्घदर्शी महातेजाः पौरजानपदप्रियः ।&lt;br&gt;&#xA;३३. महर्षिकल्पो राजर्षिस्त्रिषु लोकेषु विश्रुतः ।&lt;br&gt;&#xA;३४. बलवान्निहतामित्रो मित्रवान् विजितेन्द्रियः ।&lt;br&gt;&#xA;३५. यथा मनुर्महातेजा लोकस्य परिरक्षिता ।&lt;br&gt;&#xA;३६. तथा दशरथो राजा लोकस्य परिरक्षिता ॥&lt;br&gt;&#xA;३७. तस्मिन् पुरवरे हृष्टा धर्मात्मानो बहुश्रुताः ।&lt;br&gt;&#xA;३८. नरास्तुष्टा धनैः स्वैः स्वैरलुब्धाः सत्यवादिनः ॥&lt;br&gt;&#xA;३९. सर्वे नराश्च नार्यश्च धर्मशीलाः सुसंयताः ।&lt;br&gt;&#xA;४०. उदिताः शीलवृत्ताभ्यां महर्षय इवामलाः ।&lt;br&gt;&#xA;४१. नाकुण्डली नामुकुटी नास्रग्वी नाल्पभोगवान् ।&lt;br&gt;&#xA;४२. नामृष्टो न नलिप्ताङ्गो नाप्यनङ्गदनिष्कधृक् ॥&lt;br&gt;&#xA;४३. नामृष्टभोजी नादाता नासुगन्धश्च विद्यते ।&lt;br&gt;&#xA;४४. नाहस्ताभरणो वापि दृश्यते नाप्यनात्मवान् ॥&lt;br&gt;&#xA;४५. नास्तिको नानृतो वापि न कश्चिदबहुश्रुतः ।&lt;br&gt;&#xA;४६. नासूयको न चाशक्तो नाविद्वान् विद्यते क्वचित् ॥&lt;br&gt;&#xA;४७. कश्चिन्नरो वा नारी वा नाश्रीमान् नाप्यरूपवान् ।&lt;br&gt;&#xA;४८. द्रष्टुं शक्यमयोध्यायां नापि राजन्यभक्तिमान् ॥&lt;br&gt;&#xA;४९. दीर्घायुषो नराः सर्वे धर्मं सत्यं च संश्रिताः ।&lt;br&gt;&#xA;५०. कृतज्ञाश्च वदान्याश्च शूरा विक्रमसंयुताः ॥&lt;br&gt;&#xA;५१. तां पुरीं स महातेजा राजा दशरथो महान् ।&lt;br&gt;&#xA;५२. शशास शमितामित्रो नक्षत्राणीव चन्द्रमाः ॥&lt;br&gt;&#xA;५३. अष्टौ बभूवुर्वीरस्य तस्यामात्या यशस्विनः ।&lt;br&gt;&#xA;५४. मन्त्रज्ञाश्चेंगितज्ञाश्च नित्यं प्रियहिते रताः ॥&lt;br&gt;&#xA;५५. ऋत्विजौ द्वावभिमतौ तस्यास्तां ऋषिसत्तमौ ।&lt;br&gt;&#xA;५६. वसिष्ठो वामदेवश्च मन्त्रिणश्च तथापरे ।&lt;br&gt;&#xA;५७. विद्याविनीता ह्रीमन्तः कुशला नियतेन्द्रियाः ।&lt;br&gt;&#xA;५८. श्रीमन्तश्च महात्मानः शास्त्रज्ञा दृढविक्रमाः ॥&lt;br&gt;&#xA;५९. कीर्तिमन्तः प्रणिहिता यथावचनकारिणः ।&lt;br&gt;&#xA;६०. तेजःक्षमायशःप्राप्ताः स्मितपूर्वाभिभाषिणः ॥&lt;br&gt;&#xA;६१. क्रोधात् कामार्थहेतोर्वा न ब्रूयुरनृतं वचः ।&lt;br&gt;&#xA;६२. तेषामविदितं किञ्चित् स्वेषु नास्ति परेषु वा ।&lt;br&gt;&#xA;६३. क्रियमाणं कृतं वापि चारेणापि चिकीर्षितम् ॥&lt;br&gt;&#xA;६४. कुशला व्यवहारेषु सौहृदेषु परीक्षिताः ।&lt;br&gt;&#xA;६५. प्राप्तकालं तु ते दण्डं धारयेयुः सुतेष्वपि ॥&lt;br&gt;&#xA;६६. कोशसङ्ग्रहणे युक्ता बलस्य च परिग्रहे ।&lt;br&gt;&#xA;६७. अहितं वापि पुरुषं न विहिंस्युरदूषकम् ॥&lt;br&gt;&#xA;६८. वीराश्च नियतोत्साहा राजशास्त्रमनुष्ठिताः ।&lt;br&gt;&#xA;६९. सुतीक्ष्णदण्डाः संप्रेक्ष्य पुरुषस्य बलाबलम् ॥&lt;br&gt;&#xA;७०. विदेशेष्वपि विज्ञाताः सर्वतो बुद्धिनिश्चयात् ।&lt;br&gt;&#xA;७१. सन्धिविग्रहतत्त्वज्ञाः प्रकृत्या संपदान्विताः ।&lt;br&gt;&#xA;७२. मन्त्रसंवरणे शक्ताः श्लक्ष्णाः सूक्ष्मासु बुद्धिषु ॥&lt;br&gt;&#xA;७३. ईदृशैस्तैरमात्यैश्च राजा दशरथोऽनघः ।&lt;br&gt;&#xA;७४. उपपन्नो गुणोपेतैरन्वशासद् वसुन्धराम् ॥&lt;br&gt;&#xA;७५. तस्य चैवम्प्रभावस्य धर्मज्ञस्य महात्मनः ।&lt;br&gt;&#xA;७६. सुतार्थं तप्यमानस्य नासीद्वंशकरः सुतः ॥&lt;br&gt;&#xA;७७. चिन्तयानस्य तस्यैवं बुद्धिरासीन्महात्मनः ।&lt;br&gt;&#xA;७८. सुतार्थी वाजिमेधेन किमर्थं न यजाम्यहम् ॥&lt;br&gt;&#xA;७९. स निश्चितां मतिं कृत्वा यष्टव्यमिति बुद्धिमान् ।&lt;br&gt;&#xA;८०. पुरोहितं वसिष्ठं च येऽथान्ये द्विजसत्तमाः ।&lt;br&gt;&#xA;८१. तान् पूजयित्वा धर्मात्मा राजा दशरथस्तदा ।&lt;br&gt;&#xA;८२. इदं धर्मार्थसहितं वाक्यं श्लक्ष्णमथाब्रवीत् ॥&lt;br&gt;&#xA;८३. मम लालप्यमानस्य पुत्रार्थं नास्ति वै सुखम् ।&lt;br&gt;&#xA;८४. तदर्थं हयमेधेन यक्ष्यामीति मतिर्मम ॥&lt;br&gt;&#xA;८५. तदहं यष्टुमिच्छामि शास्त्रदृष्टेन कर्मणा ।&lt;br&gt;&#xA;८६. कथं प्राप्स्याम्यहं कामं बुद्धिरत्र विचार्यताम् ॥&lt;br&gt;&#xA;८७. ततः साध्विति तद्वाक्यं ब्राह्मणाः प्रत्यपूजयन् ।&lt;br&gt;&#xA;८८. वसिष्ठप्रमुखाः सर्वे पार्थिवस्य मुखाच्च्युतम् ॥&lt;br&gt;&#xA;८९. ऊचुश्च परमप्रीताः सर्वे दशरथं वचः ।&lt;br&gt;&#xA;९०. सम्भाराः सम्भ्रियन्तां ते तुरगश्च विमुच्यताम् ॥&lt;br&gt;&#xA;९१. सरय्वाश्चोत्तरे तीरे यज्ञभूमिर्विधीयताम् ।&lt;br&gt;&#xA;९२. शान्तयश्चाभिवर्धन्तां यथाकल्पं यथाविधि ॥&lt;br&gt;&#xA;९३. सर्वथा प्राप्स्यसे पुत्रानभिप्रेतांश्च पार्थिव ।&lt;br&gt;&#xA;९४. यस्य ते धार्मिकी बुद्धिरियं पुत्रार्थमागता ॥&lt;br&gt;&#xA;९५. ततः प्रीतोऽभवद्राजा श्रुत्वा तु द्विजभाषितम् ।&lt;br&gt;&#xA;९६. अभिवाद्य वसिष्ठं च न्यायतः प्रतिपूज्य च ।&lt;br&gt;&#xA;९७. अब्रवीत् प्रश्रितं वाक्यं प्रसवार्थं द्विजोत्तमम् ॥&lt;br&gt;&#xA;९८. भवान् स्निग्धः सुहृन्मह्यं गुरुश्च परमो महान् ।&lt;br&gt;&#xA;९९. वोढव्यो भवता चैव भारो यज्ञस्य चोद्यतः ॥&lt;br&gt;&#xA;१००. तथेति च स राजानमब्रवीद् द्विजसत्तमः ।&lt;br&gt;&#xA;१०१. करिष्ये सर्वमेवैतद् भवता यत् समर्थितम् ॥&lt;br&gt;&#xA;१०२. ततोऽब्रवीद् द्विजान् वृद्धान् यज्ञकर्मसु निष्ठितान् ।&lt;br&gt;&#xA;१०३. यज्ञकर्म समीहन्तां भवन्तो राजशासनात् ॥&lt;br&gt;&#xA;१०४. इष्टकाः बहुसाहस्रीः शीघ्रमानीयतामिति ।&lt;br&gt;&#xA;१०५. औपकार्याः क्रियन्तां च राज्ञां बहुगुणान्विताः ॥&lt;br&gt;&#xA;१०६. ब्राह्मणावसथाश्चैव कर्तव्याः शतशः शुभाः ।&lt;br&gt;&#xA;१०७. भक्ष्यान्नपानैर्बहुभिः समुपेताः सुनिष्ठिताः ॥&lt;br&gt;&#xA;१०८. तथा पौरजनस्यापि कर्त्तव्या बहुविस्तराः ।&lt;br&gt;&#xA;१०९. आवासा बहुभक्ष्या वै सर्वकामैरुपस्थिताः ।&lt;br&gt;&#xA;११०. तथा जानपदस्यापि जनस्य बहुशोभनम् ॥&lt;br&gt;&#xA;१११. दातव्यमन्नं विधिवत् सत्कृत्य न तु लीलया ।&lt;br&gt;&#xA;११२. अवज्ञया कृतं हन्याद् दातारं नात्र संशयः ॥&lt;br&gt;&#xA;११३. सर्ववर्णा यथा पूजां प्राप्नुवन्ति सुसत्कृताः ।&lt;br&gt;&#xA;११४. न चावज्ञा प्रयोक्तव्या कामक्रोधवशादपि ॥&lt;br&gt;&#xA;११५. यज्ञकर्मणि ये व्यग्राः पुरुषाः शिल्पिनस्तथा ।&lt;br&gt;&#xA;११६. तेषामपि विशेषेण पूजा कार्या यथाक्रमम् ॥&lt;br&gt;&#xA;११७. यथा सर्वं सुविहितं न किञ्चित् परिहीयते ।&lt;br&gt;&#xA;११८. तथा भवन्तः कुर्वन्तु प्रीतिस्निग्धेन चेतसा ॥&lt;br&gt;&#xA;११९. ततः सुमन्त्रमानीय वसिष्ठो वाक्यमब्रवीत् ।&lt;br&gt;&#xA;१२०. निमन्त्रयस्व नृपतीन् पृथिव्यां ये च धार्मिकाः ॥&lt;br&gt;&#xA;१२१. ब्राह्मणान् क्षत्रियान्वैश्यान् शूद्रान्श्चैव सहस्रशः ।&lt;br&gt;&#xA;१२२. समानयस्व सत्कृत्य सर्वदेशेषु मानवान् ॥&lt;br&gt;&#xA;१२३. वसिष्ठवाक्यं तच्छ्रुत्वा सुमन्त्रस्त्वरितस्तदा ।&lt;br&gt;&#xA;१२४. व्यादिशत् पुरुषान्स्तत्र राज्ञामानयने शुभान् ॥&lt;br&gt;&#xA;१२५. ततः कैश्चिदहोरात्रैरुपयाता महीक्षितः ।&lt;br&gt;&#xA;१२६. बहूनि रत्नान्यादाय राज्ञो दशरथस्य हि ॥&lt;br&gt;&#xA;१२७. ततो वसिष्ठः सुप्रीतो राजानमिदमब्रवीत् ।&lt;br&gt;&#xA;१२८. उपयाता नरव्याघ्र राजानस्तव शासनात् ॥&lt;br&gt;&#xA;१२९. मया च सत्कृताः सर्वे यथार्हं राजसत्तमाः ।&lt;br&gt;&#xA;१३०. यज्ञियं च कृतं राजन् पुरुषैः सुसमाहितैः ॥&lt;br&gt;&#xA;१३१. तथा वसिष्ठवचनात् यज्ञायतनमन्तिकात् ।&lt;br&gt;&#xA;१३२. शुभे दिवसनक्षत्रे निर्यातो जगतीपतिः ॥&lt;br&gt;&#xA;१३३. ततो वसिष्ठप्रमुखाः यज्ञकर्मारभन्स्तदा ।&lt;br&gt;&#xA;१३४. यज्ञवाटं गताः सर्वे यथाशास्त्रं यथाविधि ॥&lt;br&gt;&#xA;१३५. अश्वमेधे महायज्ञे राज्ञोऽस्य सुमहात्मनः ।&lt;br&gt;&#xA;१३६. कर्म कुर्वन्ति विधिवद्याजकाः वेदपारगाः ।&lt;br&gt;&#xA;१३७. यथाविधि यथान्यायं परिक्रामन्ति शास्त्रतः ॥&lt;br&gt;&#xA;१३८. न चाहुतमभूत्तत्र स्खलितं वापि किञ्चन ।&lt;br&gt;&#xA;१३९. दृश्यते ब्रह्मवत् सर्वं क्षेमयुक्तं हि चक्रिरे ॥&lt;br&gt;&#xA;१४०. न तेष्वहस्सु श्रान्तो वा क्षुधितो वापि दृश्यते ।&lt;br&gt;&#xA;१४१. नाविद्वान् ब्राह्मणस्तत्र नाशतानुचरस्तथा ॥&lt;br&gt;&#xA;१४२. ब्राह्मणा भुञ्जते नित्यं नाथवन्तश्च भुञ्जते ।&lt;br&gt;&#xA;१४३. तापसा भुञ्जते चापि श्रमणा भुञ्जते तदा ॥&lt;br&gt;&#xA;१४४. वृद्धाश्च व्याधिताश्चैव स्त्रियो बालास्तथैव च ।&lt;br&gt;&#xA;१४५. अनिशं भुञ्जमानानां न तृप्तिरुपलभ्यते ॥&lt;br&gt;&#xA;१४६. दीयतां दीयतामन्नं वासांसि विविधानि च ।&lt;br&gt;&#xA;१४७. इति सञ्चोदितास्तत्र तथा चक्रुरनेकशः ॥&lt;br&gt;&#xA;१४८. नानादेशादनुप्राप्ताः पुरुषाः स्त्रीगणास्तथा ।&lt;br&gt;&#xA;१४९. अन्नपानैः सुविहितास्तस्मिन् यज्ञे महात्मनाम् ॥&lt;br&gt;&#xA;१५०. अन्नं हि विधिवत् स्वादु प्रशंसन्ति द्विजर्षभाः ।&lt;br&gt;&#xA;१५१. अहो तृप्ताः स्म भद्रं ते इति शुश्राव राघवः ॥&lt;br&gt;&#xA;१५२. कर्मान्तरे तदा विप्रा हेतुवादान् बहूनपि ।&lt;br&gt;&#xA;१५३. प्राहुः स्म वाग्मिनो धीराः परस्परजिगीषया ॥&lt;br&gt;&#xA;१५४. ततो वै यजमानस्य पावकादतुलप्रभम् ।&lt;br&gt;&#xA;१५५. प्रादुर्भूतं महद् भूतं महावीर्यं महाबलम् ॥&lt;br&gt;&#xA;१५६. कृष्णं रक्ताम्बरधरं रक्तास्यं दुन्दुभिस्वनम् ।&lt;br&gt;&#xA;१५७. शुभलक्षणसंपन्नं दिव्याभरणभूषितम् ।&lt;br&gt;&#xA;१५८. दिव्यपायससंपूर्णां पात्रीं पत्नीमिव प्रियाम् ।&lt;br&gt;&#xA;१५९. प्रगृह्य विपुलां दोर्भ्यां स्वयं मायामयीमिव ।&lt;br&gt;&#xA;१६०. समवेक्ष्याब्रवीत् वाक्यमिदं दशरथं नृपम् ॥&lt;br&gt;&#xA;१६१. प्राजापत्यं नरं विद्धि मामिहाभ्यागतं नृप ॥&lt;br&gt;&#xA;१६२. इदं तु नृपशार्दूल पायसं देवनिर्मितम् ।&lt;br&gt;&#xA;१६३. भार्याणामनुरूपाणां अश्नीतेति प्रयच्छ वै ।&lt;br&gt;&#xA;१६४. तासु त्वं लप्स्यसे पुत्रान् यदर्थं यजसे नृप ॥&lt;br&gt;&#xA;१६५. तथेति नृपतिः प्रीतः शिरसा प्रतिगृह्य ताम् ।&lt;br&gt;&#xA;१६६. पात्रीं देवान्नसंपूर्णां देवदत्तां हिरण्मयीम् ।&lt;br&gt;&#xA;१६७. कौसल्यायै नरपतिः पायसार्धं ददौ तदा ॥&lt;br&gt;&#xA;१६८. अर्धादर्धं ददौ चापि सुमित्रायै नराधिपः ।&lt;br&gt;&#xA;१६९. कैकैय्यै चावशिष्टार्धं ददौ पुत्रार्थकारणात् ॥&lt;br&gt;&#xA;१७०. प्रददौ चावशिष्टार्धं पायसस्यामृतोपमम् ।&lt;br&gt;&#xA;१७१. अनुचिन्त्य सुमित्रायै पुनरेव महामतिः ॥&lt;br&gt;&#xA;१७२. ततस्तदद्भुतप्रख्यं भूतं परमभास्वरम् ।&lt;br&gt;&#xA;१७३. संवर्तयित्वा तत् कर्म तत्रैवान्तरधीयत ॥&lt;br&gt;&#xA;१७४. क्रतुं समाप्य तु तथा न्यायतः पुरुषर्षभः ।&lt;br&gt;&#xA;१७५. ऋत्विग्भ्यो हि ददौ राजा धरां तां क्रतुवर्धनः ॥&lt;br&gt;&#xA;१७६. ऋत्विजश्चाब्रुवन् सर्वे राजानं गतकल्मषम् ।&lt;br&gt;&#xA;१७७. मणिरत्नं सुवर्णं वा गावो यद्वा समुद्यतम् ।&lt;br&gt;&#xA;१७८. तत् प्रयच्छ नरश्रेष्ठ धरण्या न प्रयोजनम् ।&lt;br&gt;&#xA;१७९. एवमुक्तो नरपतिर्ब्राह्मणैर्वेदपारगैः ।&lt;br&gt;&#xA;१८०. गवां शतसहस्राणि दश तेभ्यो ददौ नृपः ।&lt;br&gt;&#xA;१८१. दशकोटीः सुवर्णस्य रजतस्य चतुर्गुणम् ॥&lt;br&gt;&#xA;१८२. दरिद्राय द्विजायाथ हस्ताभरणमुत्तमम् ।&lt;br&gt;&#xA;१८३. कस्मैचिद् याचमानाय ददौ राघवनन्दनः ॥&lt;br&gt;&#xA;१८४. ततः प्रीतेषु नृपतिर्द्विजेषु द्विजवत्सलः ।&lt;br&gt;&#xA;१८५. प्रणाममकरोत्तेषां हर्षपर्याकुलेक्षणः ॥&lt;br&gt;&#xA;१८६. तस्याशिषोऽथ विधिवद् ब्राह्मणैः समुदाहृताः ।&lt;br&gt;&#xA;१८७. उदारस्य नृवीरस्य धरण्यां प्रणतस्य च ॥&lt;br&gt;&#xA;१८८. निर्वृत्ते तु क्रतौ तस्मिन् हयमेधे महात्मनः ।&lt;br&gt;&#xA;१८९. समाप्तदीक्षानियमः पत्नीगणसमन्वितः ।&lt;br&gt;&#xA;१९०. प्रविवेश पुरीं राजा सभृत्यबलवाहनः ॥&lt;br&gt;&#xA;१९१. ततो यज्ञे समाप्ते तु ऋतूनां षट् समत्ययुः ।&lt;br&gt;&#xA;१९२. ततश्च द्वादशे मासे चैत्रे नावमिके तिथौ ।&lt;br&gt;&#xA;१९३. कौसल्याजनयद्रामं सर्वलक्षणसंयुतम् ॥&lt;br&gt;&#xA;१९४. कौसल्या शुशुभे तेन पुत्रेणामिततेजसा ।&lt;br&gt;&#xA;१९५. यथा वरेण देवानामदितिर्वज्रपाणिना ॥&lt;br&gt;&#xA;१९६. भरतो नाम कैकेय्यां जज्ञे सत्यपराक्रमः ।&lt;br&gt;&#xA;१९७. अथ लक्ष्मणशत्रुघ्नौ सुमित्राजनयत् सुतौ ॥&lt;br&gt;&#xA;१९८. पुष्ये जातस्तु भरतो मीनलग्ने प्रसन्नधीः ।&lt;br&gt;&#xA;१९९. सार्पे जातौ च सौ‍मित्री कुलीरेऽभ्युदिते रवौ ॥&lt;br&gt;&#xA;२००. राज्ञः पुत्रा महात्मानश्चत्वारो जज्ञिरे पृथक् ।&lt;br&gt;&#xA;२०१. गुणवन्तोऽनुरूपाश्च रुच्या प्रोष्ठपदोपमाः ॥&lt;br&gt;&#xA;२०२. जगुः कलं च गन्धर्वा ननृतुश्चाप्सरो गणाः ।&lt;br&gt;&#xA;२०३. देवदुन्दुभयो नेदुः पुष्पवृष्टिश्च खाच्च्युता ॥&lt;br&gt;&#xA;२०४. उत्सवश्च महानासीदयोध्यायां जनाकुलः ।&lt;br&gt;&#xA;२०५. रथ्याश्च जनसम्बाधा नटनर्तकसंकुलाः ॥&lt;br&gt;&#xA;२०६. गायनैश्च विराविण्यो वादनैश्च तथापरैः ॥&lt;br&gt;&#xA;२०७. प्रदेयान्श्च ददौ राजा सूतमागधवन्दिनाम् ।&lt;br&gt;&#xA;२०८. ब्राह्मणेभ्यो ददौ वित्तं गोधनानि सहस्रशः ॥&lt;br&gt;&#xA;२०९. अतीत्यैकादशाहं तु नामकर्म तदाकरोत् ॥&lt;br&gt;&#xA;२१०. ज्येष्ठं रामं महात्मानं भरतं कैकयीसुतम् ।&lt;br&gt;&#xA;२११. सौ‍मित्रिं लक्ष्मण इति शत्रुघ्नमपरं तथा ॥&lt;br&gt;&#xA;२१२. वसिष्ठः परमप्रीतो नामानि कृतवान्स्तदा ॥&lt;br&gt;&#xA;२१३. तेषां जन्मक्रियादीनि सर्वकर्माण्यकारयत् ॥&lt;br&gt;&#xA;२१४. तेषां केतुरिव ज्येष्ठो रामो रतिकरः पितुः ।&lt;br&gt;&#xA;२१५. बभूव भूयो भूतानां स्वयम्भूरिव सम्मतः ॥&lt;br&gt;&#xA;२१६. सर्वे वेदविदः शूराः सर्वे लोकहिते रताः ।&lt;br&gt;&#xA;२१७. सर्वे ज्ञानोपपन्नाश्च सर्वे समुदिता गुणैः ॥&lt;br&gt;&#xA;२१८. तेषामपि महातेजा रामः सत्यपराक्रमः ।&lt;br&gt;&#xA;२१९. इष्टः सर्वस्य लोकस्य शशांक इव निर्मलः ॥&lt;br&gt;&#xA;२२०. गजस्कन्धेऽश्वपृष्ठे च रथचर्यासु सम्मतः ।&lt;br&gt;&#xA;२२१. धनुर्वेदे च निरतः पितुः शुश्रूषणे रतः ॥&lt;br&gt;&#xA;२२२. बाल्यात्प्रभृति सुस्निग्धो लक्ष्मणो लक्ष्मिवर्धनः ।&lt;br&gt;&#xA;२२३. रामस्य लोकरामस्य भ्रातुर्ज्येष्ठस्य नित्यशः ॥&lt;br&gt;&#xA;२२४. सर्वप्रियकरस्तस्य रामस्यापि शरीरतः ।&lt;br&gt;&#xA;२२५. लक्ष्मणो लक्ष्मिसंपन्नो बहिः प्राण इवापरः ॥&lt;br&gt;&#xA;२२६. न च तेन विना निद्रां लभते पुरुषोत्तमः ।&lt;br&gt;&#xA;२२७. मृष्टमन्नमुपानीतमश्नाति न हि तं विना ॥&lt;br&gt;&#xA;२२८. यदा हि हयमारूढो मृगयां याति राघवः ।&lt;br&gt;&#xA;२२९. तदैनं पृष्ठतोऽभ्येति सधनुः परिपालयन् ॥&lt;br&gt;&#xA;२३०. भरतस्यापि शत्रुघ्नो लक्ष्मणावरजो हि सः ।&lt;br&gt;&#xA;२३१. प्राणैः प्रियतरो नित्यं तस्य चासीत्तथाप्रियः ॥&lt;br&gt;&#xA;२३२. स चतुर्भिर्महाभागैः पुत्रैर्दशरथः प्रियैः ।&lt;br&gt;&#xA;२३३. बभूव परमप्रीतो देवैरिव पितामहः ॥&lt;/p&gt;</description>
    </item>
    <item>
      <title>०३ ०३ यज्ञसंरक्षणम्</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/03_yajnasaMraxaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/03_yajnasaMraxaNam/</guid>
      <description>&lt;p&gt;१. अथ राजा दशरथस्तेषां दारक्रियां प्रति ।&lt;br&gt;&#xA;२. चिन्तयामास धर्मात्मा सोपाध्यायः सबान्धवः ॥&lt;br&gt;&#xA;३. तस्य चिन्तयमानस्य मन्त्रिमध्ये महात्मनः ।&lt;br&gt;&#xA;४. अभ्यागच्छन् महातेजा विश्वामित्रो महामुनिः ॥&lt;br&gt;&#xA;५. तं दृष्ट्वा ज्वलितं दीप्त्या तापसं संशितव्रतम् ।&lt;br&gt;&#xA;६. प्रहृष्टवदनो राजा ततोऽर्घ्यमुपहारयत् ॥&lt;br&gt;&#xA;७. स राज्ञः प्रतिगृह्यार्घ्यं शास्त्रदृष्टेन कर्मणा ।&lt;br&gt;&#xA;८. कुशलं चाव्ययं चैव पर्यपृच्छन्नराधिपम् ॥&lt;br&gt;&#xA;९. पुरे कोशे जनपदे बान्धवेषु सुहृत्सु च ।&lt;br&gt;&#xA;१०. कुशलं कौशिको राज्ञः पर्यपृच्छत् सुधार्मिकः ॥&lt;br&gt;&#xA;११. अथ हृष्टमना राजा विश्वामित्रं महामुनिम् ।&lt;br&gt;&#xA;१२. उवाच परमोदारो हृष्टस्तमभिपूजयन् ॥&lt;br&gt;&#xA;१३. यथामृतस्य संप्राप्तिर्यथा वर्षमनूदके ।&lt;br&gt;&#xA;१४. यथा सदृशदारेषु पुत्रजन्माप्रजस्य च ।&lt;br&gt;&#xA;१५. प्रणष्टस्य यथा लाभो यथा हर्षो महोदये ।&lt;br&gt;&#xA;१६. तथैवागमनं मन्ये स्वागतं ते महामुने ॥&lt;br&gt;&#xA;१७. पात्रभूतोऽसि मे ब्रह्मन् दिष्ट्या प्राप्तोऽसि धार्मिक ।&lt;br&gt;&#xA;१८. अद्य मे सफलं जन्म जीवितं मे सुजीवितम् ॥&lt;br&gt;&#xA;१९. शुभक्षेत्रगतश्चाहं तव सन्दर्शनात् प्रभो ।&lt;br&gt;&#xA;२०. ब्रूहि यत् प्रार्थितं तुभ्यं कार्यमागमनं प्रति ॥&lt;br&gt;&#xA;२१. कार्यस्य न विमर्शं च गन्तुमर्हसि कौशिक ।&lt;br&gt;&#xA;२२. कर्ता चाहमशेषेण दैवतं हि भवान् मम ॥&lt;br&gt;&#xA;२३. तच्छ्रुत्वा राजसिंहस्य वाक्यमद्भुतविस्तरम् ।&lt;br&gt;&#xA;२४. हृष्टरोमा महातेजा विश्वामित्रोऽभ्यभाषत ॥&lt;br&gt;&#xA;२५. सदृशं राजशार्दूल तवैतद्‍भुवि नान्यथा ।&lt;br&gt;&#xA;२६. महाकुलप्रसूतस्य वसिष्ठव्यपदेशिनः ॥&lt;br&gt;&#xA;२७. अहं नियममातिष्ठे सिद्ध्यर्थं पुरुषर्षभ ।&lt;br&gt;&#xA;२८. तस्य विघ्नकरौ द्वौ तु राक्षसौ कामरूपिणौ ॥&lt;br&gt;&#xA;२९. व्रते मे बहुशः चीर्णे समाप्त्यां राक्षसाविमौ ।&lt;br&gt;&#xA;३०. मारीचश्च सुबाहुश्च वीर्यवन्तौ सुशिक्षितौ ॥&lt;br&gt;&#xA;३१. समांसरुधिरौघेण वेदिं तामभ्यवर्षताम् ॥&lt;br&gt;&#xA;३२. न च मे क्रोधमुत्स्रष्टुं बुद्धिर्भवति पार्थिव ।&lt;br&gt;&#xA;३३. तथाभूता हि सा चर्या न शापस्तत्र मुच्यते ॥&lt;br&gt;&#xA;३४. स्वपुत्रं राजशार्दूल रामं सत्यपराक्रमम् ।&lt;br&gt;&#xA;३५. काकपक्षधरं शूरं ज्येष्ठं मे दातुमर्हसि ॥&lt;br&gt;&#xA;३६. शक्तो ह्येष मया गुप्तो दिव्येन स्वेन तेजसा ।&lt;br&gt;&#xA;३७. राक्षसा ये विकर्तारस्तेषामपि विनाशने ॥&lt;br&gt;&#xA;३८. श्रेयश्चास्मै प्रदास्यामि बहुरूपं न संशयः ।&lt;br&gt;&#xA;३९. त्रयाणामपि लोकानां येन ख्यातिं गमिष्यति ॥&lt;br&gt;&#xA;४०. न च तौ राममासाद्य शक्तौ स्थातुं कथञ्चन ।&lt;br&gt;&#xA;४१. न च तौ राघवादन्यो हन्तुमुत्सहते पुमान् ॥&lt;br&gt;&#xA;४२. न च पुत्रकृतस्नेहं कर्तुमर्हसि पार्थिव ।&lt;br&gt;&#xA;४३. अहं ते प्रतिजानामि हतौ तौ विद्धि राक्षसौ ॥&lt;br&gt;&#xA;४४. अहं वेद्मि महात्मानं रामं सत्यपराक्रमम् ।&lt;br&gt;&#xA;४५. वसिष्ठोऽपि महातेजा ये चेमे तपसि स्थिताः ॥&lt;br&gt;&#xA;४६. यदि ते धर्मलाभं च यशश्च परमं भुवि ।&lt;br&gt;&#xA;४७. स्थितमिच्छसि राजेन्द्र रामं मे दातुमर्हसि ॥&lt;br&gt;&#xA;४८. यदि ह्यनुज्ञां काकुत्स्थ ददते तव मन्त्रिणः ।&lt;br&gt;&#xA;४९. वसिष्ठप्र्मुखाः सर्वे राघवं मे विसर्जय ॥&lt;br&gt;&#xA;५०. अभिप्रेतमसंसक्तमात्मजं दातुमर्हसि ।&lt;br&gt;&#xA;५१. दशरात्रं हि यज्ञस्य रामं राजीवलोचनम् ॥&lt;br&gt;&#xA;५२. नात्येति कालो यज्ञस्य यथायं मम राघव ।&lt;br&gt;&#xA;५३. तथा कुरुष्व भद्रं ते मा च शोके मनः कृथाः ॥&lt;br&gt;&#xA;५४. इत्येवमुक्त्वा धर्मात्मा धर्मार्थसहितं वचः ।&lt;br&gt;&#xA;५५. विरराम महातेजा विश्वामित्रो महामुनिः ॥&lt;br&gt;&#xA;५६. तच्छ्रुत्वा राजशार्दूलो विश्वामित्रस्य भाषितम् ।&lt;br&gt;&#xA;५७. मुहूर्तमिव निःसंज्ञः सञ्ज्ञावानिदमब्रवीत् ॥&lt;br&gt;&#xA;५८. ऊनषोडशवर्षो मे रामो राजीवलोचनः ।&lt;br&gt;&#xA;५९. न युद्धयोग्यतामस्य पश्यामि सह राक्षसैः ॥&lt;br&gt;&#xA;६०. इयमक्षौहिणी पूर्णा यस्याहं पतिरीश्वरः ।&lt;br&gt;&#xA;६१. अनया संवृतो गत्वा योद्धाहं तैर्निशाचरैः ॥&lt;br&gt;&#xA;६२. निर्विघ्ना व्रतचर्या सा भविष्यति सुरक्षिता ॥&lt;br&gt;&#xA;६३. बालो ह्यकृतविद्यश्च न च वेत्ति बलाबलम् ।&lt;br&gt;&#xA;६४. न चास्त्रबलसंयुक्तो न च युद्धविशारदः ॥&lt;br&gt;&#xA;६५. न चासौ रक्षसां योग्यः कूतयुद्धा हि ते भृशम् ॥&lt;br&gt;&#xA;६६. षष्ठिर्वर्षसहस्राणि जातस्य मम कौशिक ।&lt;br&gt;&#xA;६७. दुःखेनोत्पादितश्चायं न रामं नेतुमर्हसि ॥&lt;br&gt;&#xA;६८. चतुर्णामात्मजानां हि प्रीतिः परमिका मम ।&lt;br&gt;&#xA;६९. ज्येष्ठं धर्मप्रधानं च न रामं नेतुमर्हसि ॥&lt;br&gt;&#xA;७०. किं वीर्या राक्षसास्ते च कस्य पुत्राश्च के च ते ।&lt;br&gt;&#xA;७१. कथं प्रमाणाः के चैतान् रक्षन्ति मुनिपुङ्गव ॥&lt;br&gt;&#xA;७२. सर्वं मे शंस भगवन् कथं तेषां मया रणे ।&lt;br&gt;&#xA;७३. स्थातव्यं दुष्टभावानां वीर्योत्सिक्ता हि राक्षसाः ॥&lt;br&gt;&#xA;७४. तस्य तद्वचनं श्रुत्वा विश्वामित्रोऽभ्यभाषत ।&lt;br&gt;&#xA;७५. पौलस्त्यवंशप्रभवो रावणो नाम राक्षसः ।&lt;br&gt;&#xA;७६. स ब्रह्मणा दत्तवरस्त्रैलोक्यं बाधते भृशम् ॥&lt;br&gt;&#xA;७७. यदा स्वयं न यज्ञस्य विघ्नकर्ता महाबलः ।&lt;br&gt;&#xA;७८. तेन सञ्चोदितौ द्वौ तु राक्षसौ वै महाबलौ ।&lt;br&gt;&#xA;७९. मारीचश्च सुबाहुश्च यज्ञविघ्नं करिष्यतः ॥&lt;br&gt;&#xA;८०. इत्युक्तो मुनिना तेन राजोवाच मुनिं तदा ।&lt;br&gt;&#xA;८१. न हि शक्तोऽस्मि सङ्ग्रामे स्थातुं तस्य दुरात्मनः ॥&lt;br&gt;&#xA;८२. स त्वं प्रसादं धर्मज्ञ कुरुष्व मम पुत्रके ।&lt;br&gt;&#xA;८३. मम चैवाल्पभाग्यस्य दैवतं हि भवान् गुरुः ॥&lt;br&gt;&#xA;८४. देवदानवगन्धर्वा यक्षाः पतगपन्नगाः ।&lt;br&gt;&#xA;८५. न शक्ता रावणं सोढुं किं पुनर्मानवा युधि ॥&lt;br&gt;&#xA;८६. स हि वीर्यवतां वीर्यमादत्ते युधि राक्षसः ।&lt;br&gt;&#xA;८७. तेन चाहं न शक्नोमि संयोद्धुं तस्य वा बलैः ।&lt;br&gt;&#xA;८८. सबलो वा मुनिश्रेष्ठ सहितो वा ममात्मजैः ॥&lt;br&gt;&#xA;८९. कथमप्यमरप्रख्यं सङ्ग्रामाणामकोविदम् ।&lt;br&gt;&#xA;९०. बालं मे तनयं ब्रह्मन् नैव दास्यामि पुत्रकम् ॥&lt;br&gt;&#xA;९१. इति नरपतिजल्पनाद् द्विजेन्द्रम्&lt;br&gt;&#xA;९२. कुशिकसुतं सुमहान् विवेश मन्युः ।&lt;br&gt;&#xA;९३. सुहुत इव समिद्भिराज्यसिक्तः&lt;br&gt;&#xA;९४. समभवदुज्ज्वलितो महर्षिवह्निः ॥&lt;br&gt;&#xA;९५. तच्छ्रुत्वा वचनं तस्य स्नेहपर्याकुलाक्षरम् ।&lt;br&gt;&#xA;९६. समन्युः कौशिको वाक्यं प्रत्युवाच महीपतिम् ॥&lt;br&gt;&#xA;९७. पूर्वमर्थं प्रतिश्रुत्य प्रतिज्ञां हातुमिच्छसि ।&lt;br&gt;&#xA;९८. राघवाणामयुक्तोऽयं कुलस्यास्य विपर्ययः ॥&lt;br&gt;&#xA;९९. यदीदं ते क्षमं राजन् गमिष्यामि यथागतम् ।&lt;br&gt;&#xA;१००. मिथ्याप्रतिज्ञः काकुत्स्थ सुखीभव सबान्धवः ॥&lt;br&gt;&#xA;१०१. तस्य रोषपरीतस्य विश्वामित्रस्य धीमतः ।&lt;br&gt;&#xA;१०२. चचाल वसुधा कृत्स्ना विवेश च भयं सुरान् ॥&lt;br&gt;&#xA;१०३. त्रस्तरूपं स विज्ञाय जगत्सर्वं महानृषिः ।&lt;br&gt;&#xA;१०४. नृपतिं सुव्रतो धीरो वसिष्ठो वाक्यमब्रवीत् ॥&lt;br&gt;&#xA;१०५. इक्ष्वाकूणां कुले जातः साक्षाद् धर्म इवापरः ।&lt;br&gt;&#xA;१०६. धृतिमान् सुव्रतः श्रीमान् न धर्मं हातुमर्हसि ॥&lt;br&gt;&#xA;१०७. संश्रुत्यैवं करिष्यामीत्यकुर्वाणस्य राघव ।&lt;br&gt;&#xA;१०८. इष्टापूर्तवधो भूयात् तस्माद्रामं विसर्जय ॥&lt;br&gt;&#xA;१०९. कृतास्त्रमकृतास्त्रं वा नैनं शक्ष्यन्ति राघव ।&lt;br&gt;&#xA;११०. गुप्तं कुशिकपुत्रेण ज्वलनेनामृतं यथा ॥&lt;br&gt;&#xA;१११. एष विग्रहवान् धर्म एष वीर्यवतां वरः ।&lt;br&gt;&#xA;११२. एष बुद्ध्याधिको लोके तपसश्च परायणम् ॥&lt;br&gt;&#xA;११३. एषोऽस्त्रान् विविधान् वेत्ति त्रैलोक्ये सचराचरे ।&lt;br&gt;&#xA;११४. नैनमन्यः पुमान् वेत्ति न च वेत्स्यन्ति केचन ॥&lt;br&gt;&#xA;११५. एवं वीर्यो महातेजा विश्वामित्रो महायशाः ।&lt;br&gt;&#xA;११६. न रामगमने राजन् संशयं गन्तुमर्हसि ॥&lt;br&gt;&#xA;११७. तेषां निग्रहणे शक्तः स्वयं च कुशिकात्मजः ।&lt;br&gt;&#xA;११८. तव पुत्रहितार्थाय त्वामुपेत्याभियाचते ॥&lt;br&gt;&#xA;११९. तथा वसिष्ठे ब्रुवति राजा दशरथः सुतम् ।&lt;br&gt;&#xA;१२०. प्रहृष्टवदनो राममाजुहाव सलक्ष्मणम् ॥&lt;br&gt;&#xA;१२१. कृतस्वस्त्ययनं मात्रा पित्रा दशरथेन च ।&lt;br&gt;&#xA;१२२. पुरोधसा वसिष्ठेन मङ्गलैरभिमन्त्रितम् ।&lt;br&gt;&#xA;१२३. स पुत्रं मूर्ध्न्युपाघ्राय राजा दशरथः प्रियम् ।&lt;br&gt;&#xA;१२४. ददौ कुशिकपुत्राय सुप्रीतेनान्तरात्मना ॥&lt;br&gt;&#xA;१२५. तदा कुशिकपुत्रं तु धनुष्पाणी स्वलङ्कृतौ ।&lt;br&gt;&#xA;१२६. बद्धगोधाङ्गुलित्राणौ खड्गवन्तौ महाद्युती ।&lt;br&gt;&#xA;१२७. कुमारौ चारुवपुषौ भ्रातरौ रामलक्ष्मणौ ।&lt;br&gt;&#xA;१२८. अनुयातौ श्रिया दीप्त्या शोभयेतामनिन्दितौ ॥&lt;br&gt;&#xA;१२९. पुष्पवृष्टिर्महत्यासीद् देवदुन्दुभिनिःस्वनैः ।&lt;br&gt;&#xA;१३०. ततो वायुः सुखस्पर्शो प्रयाते तु महात्मनि ॥&lt;br&gt;&#xA;१३१. अध्यर्धयोजनं गत्वा सरय्वा दक्षिणे तटे ।&lt;br&gt;&#xA;१३२. रामेति मधुरां वाणीं विश्वामित्रोऽभ्यभाषत ॥&lt;br&gt;&#xA;१३३. गृहाण वत्स सलिलं मा भूत् कालविपर्ययः ।&lt;br&gt;&#xA;१३४. मन्त्रग्रामं गृहाण त्वं बलामतिबलां तथा ॥&lt;br&gt;&#xA;१३५. न श्रमो न ज्वरो वा ते न रूपस्य विपर्ययः ।&lt;br&gt;&#xA;१३६. न च सुप्तं प्रमत्तं वा धर्षयिष्यन्ति नैरृताः ॥&lt;br&gt;&#xA;१३७. न बाह्वोः सदृशो वीर्ये पृथिव्यामस्ति कश्चन ।&lt;br&gt;&#xA;१३८. त्रिषु लोकेषु वै राम न भवेत् सदृशस्तव ॥&lt;br&gt;&#xA;१३९. न सौभाग्ये न दाक्षिण्ये न ज्ञाने बुद्धिनिश्चये ।&lt;br&gt;&#xA;१४०. नोत्तरे प्रतिवक्तव्ये समो लोके तवानघ ॥&lt;br&gt;&#xA;१४१. क्षुत्पिपासे न ते राम भविष्येते नरोत्तम ।&lt;br&gt;&#xA;१४२. बलामतिबलां चैव पठतः पथि राघव ॥&lt;br&gt;&#xA;१४३. प्रदातुं तव काकुत्स्थ सदृशस्त्वं हि धार्मिक ॥&lt;br&gt;&#xA;१४४. कामं बहुगुणाः सर्वे त्वय्येते नात्र संशयः ।&lt;br&gt;&#xA;१४५. तपसा सम्भृते चैते बहुरूपे भविष्यतः ॥&lt;br&gt;&#xA;१४६. ततो रामो जलं स्पृष्ट्वा प्रहृष्टवदनः शुचिः ।&lt;br&gt;&#xA;१४७. प्रतिजग्राह ते विद्ये महर्षेर्भावितात्मनः ॥&lt;br&gt;&#xA;१४८. विद्यासमुदितो रामः शुशुभे भूरिविक्रमः ।&lt;br&gt;&#xA;१४९. सहस्ररश्मिर्भगवान् शरदीव दिवाकरः ॥&lt;br&gt;&#xA;१५०. गुरुकार्याणि सर्वाणि नियुज्य कुशिकात्मजे ।&lt;br&gt;&#xA;१५१. ऊषुस्तां रजनीं तत्र सरय्वां सुसुखं त्रयः ॥&lt;br&gt;&#xA;१५२. प्रभातायां तु शर्वर्यां विश्वामित्रो महामुनिः ।&lt;br&gt;&#xA;१५३. अभ्यभाषत काकुत्स्थौ शयानौ पर्णसंस्तरे ॥&lt;br&gt;&#xA;१५४. कौसल्या सुप्रजा राम पूर्वा सन्ध्या प्रवर्तते ।&lt;br&gt;&#xA;१५५. उत्तिष्ठ नरशार्दूल कर्तव्यं दैवमाह्निकम् ॥&lt;br&gt;&#xA;१५६. तस्यर्षेः परमोदारं वचः श्रुत्वा नरोत्तमौ ।&lt;br&gt;&#xA;१५७. स्नात्वा कृतोदकौ वीरौ जेपतुः परमं जपम् ॥&lt;br&gt;&#xA;१५८. कृताह्निकौ महावीर्यौ विश्वामित्रं तपोधनम् ।&lt;br&gt;&#xA;१५९. अभिवाद्याभिसंहृष्टौ गमनायाभिसंस्थतुः ॥&lt;br&gt;&#xA;१६०. तौ प्रयातौ महावीर्यौ दिव्यां त्रिपथगां नदीम् ।&lt;br&gt;&#xA;१६१. ददृशाते ततस्तत्र सरय्वाः सङ्गमे शुभे ॥&lt;br&gt;&#xA;१६२. तत्राश्रमपदं पुण्यं ऋषीणां भावितात्मनाम् ।&lt;br&gt;&#xA;१६३. बहुवर्षसहस्राणि तप्यतां परमं तपः ॥&lt;br&gt;&#xA;१६४. तं दृष्ट्वा परमप्रीतौ राघवौ पुण्यमाश्रमम् ।&lt;br&gt;&#xA;१६५. ऊचतुस्तं महात्मानं विश्वामित्रमिदं वचः ॥&lt;br&gt;&#xA;१६६. कस्यायमाश्रमः पुण्यः कोऽन्वस्मिन्वसते पुमान् ।&lt;br&gt;&#xA;१६७. भगवन् श्रोतुमिच्छावः परं कौतूहलं हि नौ ॥&lt;br&gt;&#xA;१६८. तयोस्तद्वचनं श्रुत्वा प्रहस्य मुनिपुङ्गवः ।&lt;br&gt;&#xA;१६९. अब्रवीच्छ्रूयतां राम यस्यायं पूर्व आश्रमः ॥&lt;br&gt;&#xA;१७०. कन्दर्पो मूर्तिमानासीत् काम इत्युच्यते बुधैः ।&lt;br&gt;&#xA;१७१. तपस्यन्तमिह स्थाणुं नियमेन समाहितम् ।&lt;br&gt;&#xA;१७२. कृतोद्वाहं तु देवेशं गच्छन्तं स मरुद्गणम् ।&lt;br&gt;&#xA;१७३. धर्षयामास दुर्मेधा हुङ्कृतश्च महात्मना ॥&lt;br&gt;&#xA;१७४. अवदग्धस्य रौद्रेण चक्षुषा रघुनन्दन ।&lt;br&gt;&#xA;१७५. व्यशीर्य्यन्त शरीरात् स्वात् सर्वगात्राणि दुर्मतेः ॥&lt;br&gt;&#xA;१७६. तस्य गात्रं हतं तत्र निर्दग्धस्य महात्मना ।&lt;br&gt;&#xA;१७७. अशरीरः कृतः कामः क्रोधाद् देवेश्वरेण हि ॥&lt;br&gt;&#xA;१७८. अनङ्ग इति विख्यातस्तदा प्रभृति राघव ।&lt;br&gt;&#xA;१७९. स चाङ्गविषयः श्रीमान् यत्राङ्गं प्रमुमोच ह ॥&lt;br&gt;&#xA;१८०. तस्यायमाश्रमः पुण्यस्तस्येमे मुनयः पुरा ।&lt;br&gt;&#xA;१८१. शिष्या धर्मपरा नित्यं तेषां पापं न विद्यते ॥&lt;br&gt;&#xA;१८२. इहाद्य रजनीं राम वसेम शुभदर्शन ।&lt;br&gt;&#xA;१८३. पुण्ययोः सरितोर्मध्ये श्वस्तरिष्यामहे वयम् ॥&lt;br&gt;&#xA;१८४. अभिगच्छामहे सर्वे शुचयः पुण्यमाश्रमम् ।&lt;br&gt;&#xA;१८५. स्नाताश्च कृतजप्याश्च हुतहव्या नरोत्तम ॥&lt;br&gt;&#xA;१८६. तेषां संवदतां तत्र तपोदीर्घेण चक्षुषा ।&lt;br&gt;&#xA;१८७. विज्ञाय परमप्रीता मुनयो हर्षमागमन् ॥&lt;br&gt;&#xA;१८८. अर्घ्यं पाद्यं तथातिथ्यं निवेद्य कुशिकात्मजे ।&lt;br&gt;&#xA;१८९. रामलक्ष्मणयोः पश्चादकुर्वन्नतिथिक्रियाम् ॥&lt;br&gt;&#xA;१९०. सत्कारं समनुप्राप्य कथाभिरभिरञ्जयन् ।&lt;br&gt;&#xA;१९१. यथार्हमजपन् सन्ध्यां ऋषयस्ते समाहिताः ॥&lt;br&gt;&#xA;१९२. कथाभिरभिरामाभिरभिरामौ नृपात्मजौ ।&lt;br&gt;&#xA;१९३. रमयामास धर्मात्मा कौशिको मुनिपुङ्गवः ॥&lt;br&gt;&#xA;१९४. ततः प्रभाते विमले कृताह्निकमरिन्दमौ ।&lt;br&gt;&#xA;१९५. विश्वामित्रं पुरस्कृत्य नद्यास्तीरमुपागतौ ॥&lt;br&gt;&#xA;१९६. ते च सर्वे महात्मानो मुनयः संशितव्रताः ।&lt;br&gt;&#xA;१९७. उपस्थाप्य शुभं नावं विश्वामित्रमथाब्रुवन् ॥&lt;br&gt;&#xA;१९८. आरोहतु भवान् नावं राजपुत्रपुरस्कृतः ।&lt;br&gt;&#xA;१९९. अरिष्टं गच्छ पन्थानं मा भूत् कालविपर्ययः ॥&lt;br&gt;&#xA;२००. विश्वामित्रस्तथेत्युक्त्वा तानृषीनभिपूज्य च ।&lt;br&gt;&#xA;२०१. ततार सहितस्ताभ्यां सरितं सागरंगमाम् ॥&lt;br&gt;&#xA;२०२. ततः शुश्राव वै शब्दमतिसंरम्भवर्धितम् ।&lt;br&gt;&#xA;२०३. मध्यमागम्य तोयस्य सह रामः कनीयसा ॥&lt;br&gt;&#xA;२०४. अथ रामः सरिन्मध्ये पप्रच्छ मुनिपुङ्गवम् ।&lt;br&gt;&#xA;२०५. वारिणो भिद्यमानस्य किमयं तुमुलो ध्वनिः ॥&lt;br&gt;&#xA;२०६. राघवस्य वचः श्रुत्वा कौतूहलसमन्वितः ।&lt;br&gt;&#xA;२०७. कथयामास धर्मात्मा तस्य शब्दस्य निश्चयम् ॥&lt;br&gt;&#xA;२०८. कैलासपर्वते राम ब्रह्मणा निर्मितं सरः ।&lt;br&gt;&#xA;२०९. तस्मात्सुस्राव सरसः सायोध्यामुपगूहते ।&lt;br&gt;&#xA;२१०. सरःप्रवृत्ता सरयूः पुण्या ब्रह्मसरश्च्युता ।&lt;br&gt;&#xA;२११. तस्यायमतुलः शब्दो जाह्नवीमभिवर्तते ॥&lt;br&gt;&#xA;२१२. वारिसङ्क्षोभजो राम प्रणामं नियतः कुरु ॥&lt;br&gt;&#xA;२१३. ताभ्यां तु तावुभौ कृत्वा प्रणाममतिधार्मिकौ ।&lt;br&gt;&#xA;२१४. तीरं दक्षिणमासाद्य जग्मतुर्लघुविक्रमौ ॥&lt;br&gt;&#xA;२१५. स वनं घोरसङ्काशं दृष्ट्वा नृपवरात्मजः ।&lt;br&gt;&#xA;२१६. अविप्रहतमैक्ष्वाकः पप्रच्छ मुनिपुङ्गवम् ॥&lt;br&gt;&#xA;२१७. भैरवैः श्वापदैः पूर्णं शकुन्तैर्दारुणारुतैः ।&lt;br&gt;&#xA;२१८. सङ्कीर्णं बदरीभिश्च किन्न्वेतद्दारुणं वनम् ॥&lt;br&gt;&#xA;२१९. तमुवाच महातेजा विश्वामित्रो महामुनिः ।&lt;br&gt;&#xA;२२०. श्रूयतां वत्स काकुत्स्थ यस्यैतद्दारुणं वनम् ॥&lt;br&gt;&#xA;२२१. एतौ जनपदौ स्फीतौ दीर्घकालमरिन्दम ।&lt;br&gt;&#xA;२२२. मलदाश्च करूशाश्च मुदितौ धनधान्यतः ॥&lt;br&gt;&#xA;२२३. कस्यचित्त्वथ कालस्य यक्षी वै कामरूपिणी ।&lt;br&gt;&#xA;२२४. ताटका नाम भद्रं ते भार्या सुन्दस्य धीमतः ॥&lt;br&gt;&#xA;२२५. इमौ जनपदं नित्यं विनाशयति राघव ।&lt;br&gt;&#xA;२२६. मलदान्श्च करूशान्श्च ताटका दुष्टचारिणी ॥&lt;br&gt;&#xA;२२७. सेयं पन्थानमावार्य वसत्यध्यर्धयोजने ।&lt;br&gt;&#xA;२२८. अत एव च गन्तव्यं ताटकाया वनं यतः ॥&lt;br&gt;&#xA;२२९. स्वबाहुबलमाश्रित्य जहीमां दुष्टचारिणीम् ।&lt;br&gt;&#xA;२३०. मन्नियोगादिमं देशं कुरु निष्कण्टकं पुनः ॥&lt;br&gt;&#xA;२३१. न हि ते स्त्रीवधकृते घृणा कार्या नरोत्तम ।&lt;br&gt;&#xA;२३२. चातुर्वर्ण्यहितार्थाय कर्तव्यं राजसूनुना ॥&lt;br&gt;&#xA;२३३. अधर्म्यां जहि काकुत्स्थ धर्मोऽह्यस्या न विद्यते ॥&lt;br&gt;&#xA;२३४. मुनेर्वचनमक्लीबं श्रुत्वा नरवरात्मजः ।&lt;br&gt;&#xA;२३५. राघवः प्राञ्जलिर्भूत्वा प्रत्युवाच द्र्ढव्रतः ॥&lt;br&gt;&#xA;२३६. अनुशिष्टोऽस्म्ययोध्यायां गुरुमध्ये महात्मना ।&lt;br&gt;&#xA;२३७. पित्रा दशरथेनाहं नावज्ञेयं च तद्वचः ॥&lt;br&gt;&#xA;२३८. सोऽहं पितुर्वचः श्रुत्वा शासनाद् ब्रह्मवादिनः ।&lt;br&gt;&#xA;२३९. करिष्यामि न सन्देहस्ताटकावधमुत्तमम् ॥&lt;br&gt;&#xA;२४०. एवमुक्त्वा धनुर्मध्ये बद्ध्वा मुष्टिमरिन्दमः ।&lt;br&gt;&#xA;२४१. ज्याघोषमकरोत् तीव्रं दिशः शब्देन पूरयन् ॥&lt;br&gt;&#xA;२४२. तं शब्दमभिनिध्याय राक्षसी क्रोधमूर्च्छिता ।&lt;br&gt;&#xA;२४३. श्रुत्वा चाभ्यद्रवत्क्रोधाद्यतः शब्दो विनिस्सृतः ॥&lt;br&gt;&#xA;२४४. उद्यम्य बाहू गर्जन्ती राममेवाभ्यधावत ॥&lt;br&gt;&#xA;२४५. विश्वामित्रस्तु ब्रह्मर्षिर्हुङ्कारेणाभिभर्त्स्य ताम् ।&lt;br&gt;&#xA;२४६. स्वस्ति राघवयोरस्तु जयं चैवाभ्यभाषत ॥&lt;br&gt;&#xA;२४७. उद्‍धून्वाना रजो घोरं ताटका राघवावुभौ ।&lt;br&gt;&#xA;२४८. रजोमोहेन महता मुहूर्तं सा व्यमोहयत् ॥&lt;br&gt;&#xA;२४९. ततो मायां समास्थाय शिलावर्षेण राघवौ ।&lt;br&gt;&#xA;२५०. अवाकिरत् सुमहता ततश्चुक्रोध राघवः ॥&lt;br&gt;&#xA;२५१. शिलावर्षं महत्तस्याः शरवर्षेण राघवः ।&lt;br&gt;&#xA;२५२. प्रतिहत्योपधावन्त्याः करौ चिच्छेद पत्रिभिः ॥&lt;br&gt;&#xA;२५३. ततश्छिन्नभुजां श्रान्तामभ्याशे परिगर्जतीम् ।&lt;br&gt;&#xA;२५४. सौ‍मित्रिरकरोत् क्रोधात् हृतकर्णाग्रनासिकाम् ॥&lt;br&gt;&#xA;२५५. कामरूपधरा सद्यः कृत्वा रूपाण्यनेकशः ।&lt;br&gt;&#xA;२५६. अभिदुद्राव काकुत्स्थं लक्ष्मणं च विनेदुषी ॥&lt;br&gt;&#xA;२५७. तामापतन्तीं वेगेन विक्रान्तामशनीमिव ।&lt;br&gt;&#xA;२५८. शरेणोरसि विव्याध सा पपात ममार च ॥&lt;br&gt;&#xA;२५९. ततो मुनिवरः प्रीतस्ताटकावधतोषितः ।&lt;br&gt;&#xA;२६०. मूर्ध्नि राममुपाघ्राय इदं वचनमब्रवीत् ॥&lt;br&gt;&#xA;२६१. इहाद्य रजनीं राम वसाम शुभदर्शन ।&lt;br&gt;&#xA;२६२. श्वः प्रभाते गमिष्यामस्तदाश्रमपदं मम ॥&lt;br&gt;&#xA;२६३. विश्वामित्रवचः श्रुत्वा हृष्टो दशरथात्मजः ।&lt;br&gt;&#xA;२६४. उवास रजनीं तत्र ताटकाया वने सुखम् ॥&lt;br&gt;&#xA;२६५. मुक्तशापं वनं तच्च तस्मिन्नेव तदाहनि ।&lt;br&gt;&#xA;२६६. रमणीयं विबभ्राज यथा चैत्ररथं वनम् ॥&lt;br&gt;&#xA;२६७. अथ तां रजनीमुष्य विश्वामित्रो महायशाः ।&lt;br&gt;&#xA;२६८. प्रहस्य राघवं वाक्यमुवाच मधुराक्षरम् ॥&lt;br&gt;&#xA;२६९. परितुष्टोऽस्मि भद्रं ते राजपुत्र महायशः ।&lt;br&gt;&#xA;२७०. प्रीत्या परमया युक्तो ददाम्यस्त्राणि सर्वशः ॥&lt;br&gt;&#xA;२७१. देवासुरगणान् वापि सगन्धर्वोरगानपि ।&lt;br&gt;&#xA;२७२. यैरमित्रान् प्रसह्याजौ वशीकृत्य जयिष्यसि ॥&lt;br&gt;&#xA;२७३. धर्मचक्रं ततो वीर कालचक्रं तथैव च ।&lt;br&gt;&#xA;२७४. गदे द्वे चैव काकुत्स्थ मोदकी शिखरी उभे ॥&lt;br&gt;&#xA;२७५. शक्तिद्वयं च काकुत्स्थ ददामि तव राघव ।&lt;br&gt;&#xA;२७६. ददामि चास्त्रं पैनाकमस्त्रं नारायणं तथा ।&lt;br&gt;&#xA;२७७. आग्नेयमस्त्रं दयितं शिखरं नाम नामतः ।&lt;br&gt;&#xA;२७८. वायव्यं प्रथनं नाम ददामि च तवानघ ।&lt;br&gt;&#xA;२७९. गान्धर्वमस्त्रं दयितं मानवं नाम नामतः ।&lt;br&gt;&#xA;२८०. एतान् राम महाबाहो कामरूपान् महाबलान् ।&lt;br&gt;&#xA;२८१. गृहाण परमोदारान् क्षिप्रमेव नृपात्मज ॥&lt;br&gt;&#xA;२८२. स्थितस्तु प्राङ्ग्मुखो भूत्वा शुचिर्मुनिवरस्तदा ।&lt;br&gt;&#xA;२८३. ददौ रामाय सुप्रीतो मन्त्रग्राममनुत्तमम् ॥&lt;br&gt;&#xA;२८४. सर्वसङ्ग्रहणं येषां दैवतैरपि दुर्लभम् ।&lt;br&gt;&#xA;२८५. तान्यस्त्राणि तदा विप्रो राघवाय न्यवेदयत् ॥&lt;br&gt;&#xA;२८६. जपतस्तु मुनेस्तस्य विश्वामित्रस्य धीमतः ।&lt;br&gt;&#xA;२८७. उपतस्थुर्महार्हाणि सर्वाण्यस्त्राणि राघवम् ॥&lt;br&gt;&#xA;२८८. ऊचुश्च मुदिताः सर्वे रामं प्राञ्जलयस्तदा ।&lt;br&gt;&#xA;२८९. इमे स्म परमोदाराः किङ्करास्तव राघव ॥&lt;br&gt;&#xA;२९०. प्रतिगृह्य च काकुत्स्थः समालभ्य च पाणिना ।&lt;br&gt;&#xA;२९१. मानसा मे भविष्यध्वमिति तानभ्यचोदयत् ॥&lt;br&gt;&#xA;२९२. प्रतिगृह्य ततोऽस्त्राणि प्रहृष्टवदनः शुचिः ।&lt;br&gt;&#xA;२९३. गच्छन्नेव च काकुत्स्थो विश्वामित्रमथाब्रवीत् ॥&lt;br&gt;&#xA;२९४. गृहीतास्त्रोऽस्मि भगवन् दुराधर्षः सुरासुरैः ।&lt;br&gt;&#xA;२९५. अस्त्राणां त्वहमिच्छामि संहारं मुनिपुङ्गव ॥&lt;br&gt;&#xA;२९६. एवं ब्रुवति काकुत्स्थे विश्वामित्रो महायशाः ।&lt;br&gt;&#xA;२९७. संहारं व्याजहाराथ धृतिमान् सुव्रतः शुचिः ॥&lt;br&gt;&#xA;२९८. बाढमित्येव काकुत्स्थः प्रहृष्टेनान्तरात्मना ।&lt;br&gt;&#xA;२९९. जग्राह मन्त्रग्रामं तेऽप्युपतस्थुश्च राघवम् ॥&lt;br&gt;&#xA;३००. रामं प्राञ्जलयो भूत्वाब्रुवन् मधुरभाषिणः ।&lt;br&gt;&#xA;३०१. इमे स्म नरशार्दूल शाधि किं करवाम ते ॥&lt;br&gt;&#xA;३०२. मानसाः कार्यकालेषु साहाय्यं मे करिष्यथ ।&lt;br&gt;&#xA;३०३. गम्यतामिति तानाह यथेष्टं रघुनन्दनः ॥&lt;br&gt;&#xA;३०४. अथ ते राममामन्त्र्य कृत्वा चापि प्रदक्षिणम् ।&lt;br&gt;&#xA;३०५. एवमस्त्विति काकुत्स्थमुक्त्वा जग्मुर्यथागतम् ॥&lt;br&gt;&#xA;३०६. स च तान्राघवो ज्ञात्वा विश्वामित्रं महामुनिम् ।&lt;br&gt;&#xA;३०७. गच्छन्नेवाथ मधुरं श्लक्ष्णं वचनमब्रवीत् ॥&lt;br&gt;&#xA;३०८. निस्सृताः स्म मुनिश्रेष्ठ कान्ताराद्रोमहर्षणात् ।&lt;br&gt;&#xA;३०९. अनया त्ववगच्छामि देशस्य सुखवत्तया ।&lt;br&gt;&#xA;३१०. सर्वं मे शंस भगवन् कस्याश्रमपदम्त्विदम् ॥&lt;br&gt;&#xA;३११. अथ तस्याप्रमेयस्य तद्वनं परिपृच्छतः ।&lt;br&gt;&#xA;३१२. विश्वामित्रो महातेजा व्याख्यातुमुपचक्रमे ॥&lt;br&gt;&#xA;३१३. इह राम महाबाहो विष्णुर्देववरः प्रभुः ।&lt;br&gt;&#xA;३१४. वर्षाणि सुबहून्येव तथा युगशतानि च ।&lt;br&gt;&#xA;३१५. तपश्चरणयोगार्थमुवास सुमहातपाः ॥&lt;br&gt;&#xA;३१६. एष पूर्वाश्रमो राम वामनस्य महात्मनः ।&lt;br&gt;&#xA;३१७. सिद्धाश्रम इति ख्यातः सिद्धो ह्यत्र महातपाः ॥&lt;br&gt;&#xA;३१८. तेनैष पूर्वमाक्रान्त आश्रमः श्रमनाशनः ।&lt;br&gt;&#xA;३१९. मया तु भक्त्या तस्यैष वामनस्योपभुज्यते ॥&lt;br&gt;&#xA;३२०. एतमाश्रममायान्ति राक्षसा विघ्नकारिणः ।&lt;br&gt;&#xA;३२१. अत्रैव पुरुषव्याघ्र हन्तव्या दुष्टचारिणः ॥&lt;br&gt;&#xA;३२२. अद्य गच्छामहे राम सिद्धाश्रममनुत्तमम् ।&lt;br&gt;&#xA;३२३. तदाश्रमपदं तात तवाप्येतद् यथा मम ॥&lt;br&gt;&#xA;३२४. प्रविशन्नाश्रमपदं व्यरोचत महामुनिः ।&lt;br&gt;&#xA;३२५. शशीव गतनीहारः पुनर्वसुसमन्वितः ॥&lt;br&gt;&#xA;३२६. तं दृष्ट्वा मुनयः सर्वे सिद्धाश्रमनिवासिनः ।&lt;br&gt;&#xA;३२७. यथार्हं चक्रिरे पूजां विश्वामित्राय धीमते ।&lt;br&gt;&#xA;३२८. तथैव राजपुत्राभ्यामकुर्वन्नतिथिक्रियाम् ॥&lt;br&gt;&#xA;३२९. मुहूर्तमिव विश्रान्तौ राजपुत्रावरिन्दमौ ।&lt;br&gt;&#xA;३३०. प्राञ्जली मुनिशार्दूलमूचतू रघुनन्दनौ ॥&lt;br&gt;&#xA;३३१. अद्यैव दीक्षां प्रविश भद्रं ते मुनिपुङ्गव ।&lt;br&gt;&#xA;३३२. सिद्धाश्रमोऽयं सिद्धः स्यात् सत्यमस्तु वचस्तव ॥&lt;br&gt;&#xA;३३३. एवमुक्तो महातेजा विश्वामित्रो महामुनिः ।&lt;br&gt;&#xA;३३४. प्रविवेश ततो दीक्षां नियतो नियतेन्द्रियः ॥&lt;br&gt;&#xA;३३५. कुमारावपि तां रात्रिमुषित्वा सुसमाहितौ ।&lt;br&gt;&#xA;३३६. प्रभातकाले चोत्थाय पूर्वां सन्ध्यामुपास्य च ।&lt;br&gt;&#xA;३३७. स्पृष्टोदकौ शुची जप्यं समाप्य नियमेन च ।&lt;br&gt;&#xA;३३८. हुताग्निहोत्रमासीनं विश्वामित्रमवन्दताम् ॥&lt;br&gt;&#xA;३३९. अथ तौ देशकालज्ञौ राजपुत्रावरिन्दमौ ।&lt;br&gt;&#xA;३४०. देशे काले च वाक्यज्ञावब्रूतां कौशिकं वचः ॥&lt;br&gt;&#xA;३४१. भगवन् श्रोतुमिच्छावो यस्मिन् काले निशाचरौ ।&lt;br&gt;&#xA;३४२. संरक्षणीयौ तौ ब्रह्मन्नातिवर्तेत तत्क्षणम् ॥&lt;br&gt;&#xA;३४३. एवं ब्रुवाणौ काकुत्स्थौ त्वरमाणौ युयुत्सया ।&lt;br&gt;&#xA;३४४. सर्वे ते मुनयः प्रीताः प्रशशंसुर्नृपात्मजौ ॥&lt;br&gt;&#xA;३४५. अद्यप्रभृति षड्रात्रं रक्षतं राघवौ युवाम् ।&lt;br&gt;&#xA;३४६. दीक्षां गतो ह्येष मुनिः मौनित्वं च गमिष्यति ॥&lt;br&gt;&#xA;३४७. तौ च तद्वचनं श्रुत्वा राजपुत्रौ यशस्विनौ ।&lt;br&gt;&#xA;३४८. अनिद्रौ षडहोरात्रं तपोवनमरक्षताम् ॥&lt;br&gt;&#xA;३४९. अथ काले गते तस्मिन् षष्ठेऽहनि समागते ।&lt;br&gt;&#xA;३५०. सौ‍मित्रिमब्रवीद्रामो यत्तो भव समाहितः ॥&lt;br&gt;&#xA;३५१. रामस्यैवं ब्रुवाणस्य त्वरितस्य युयुत्सया ।&lt;br&gt;&#xA;३५२. प्रजज्वाल ततो वेदिः सोपाध्यायपुरोहिता ॥&lt;br&gt;&#xA;३५३. आकाशे च महान् शब्दः प्रादुरासीद् भयानकः ।&lt;br&gt;&#xA;३५४. आवार्य गगनं मेघो यथा प्रावृषि निर्गतः ।&lt;br&gt;&#xA;३५५. तथा मायां विकुर्वाणौ राक्षसावभ्यधावताम् ॥&lt;br&gt;&#xA;३५६. मारीचश्च सुबाहुश्च तयोरनुचराश्च ये ।&lt;br&gt;&#xA;३५७. आगम्य भीमसङ्काशा रुधिरौघमवासृजन् ॥&lt;br&gt;&#xA;३५८. तावापतन्तौ सहसा दृष्ट्वा राजीवलोचनः ।&lt;br&gt;&#xA;३५९. मानवं परमोदारमस्त्रं परमभास्वरम् ।&lt;br&gt;&#xA;३६०. चिक्षेप परमक्रुद्धो मारीचोरसि राघवः ॥&lt;br&gt;&#xA;३६१. स तेन परमास्त्रेण मानवेन समाहतः ।&lt;br&gt;&#xA;३६२. संपूर्णं योजनशतं क्षिप्तः सागरसंप्लवे ॥&lt;br&gt;&#xA;३६३. सङ्गृह्यास्त्रं ततो रामो दिव्यमाग्नेयमद्भुतम् ।&lt;br&gt;&#xA;३६४. सुबाहूरसि चिक्षेप स विद्धः प्रापतद्भुवि ॥&lt;br&gt;&#xA;३६५. शेषान् वायव्यमादाय निजघान महायशाः ।&lt;br&gt;&#xA;३६६. राघवः परमोदारो मुनीनां मुदमावहन् ॥&lt;br&gt;&#xA;३६७. स हत्वा राक्षसान् सर्वान् यज्ञघ्नान् रघुनन्दनः ।&lt;br&gt;&#xA;३६८. ऋषिभिः पूजितस्तत्र यथेन्द्रो विजये पुरा ॥&lt;br&gt;&#xA;३६९. अथ यज्ञे समाप्ते तु विश्वामित्रो महामुनिः ।&lt;br&gt;&#xA;३७०. निरीतिका दिशो दृष्ट्वा काकुत्स्थमिदमब्रवीत् ॥&lt;br&gt;&#xA;३७१. कृतार्थोऽस्मि महाबाहो कृतं गुरुवचस्त्वया ।&lt;br&gt;&#xA;३७२. सिद्धाश्रममिदं सत्यं कृतं राम महायशः ॥&lt;/p&gt;</description>
    </item>
    <item>
      <title>०४ ०४ विश्वामित्रकथा</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/04_vishvAmitrakathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/04_vishvAmitrakathA/</guid>
      <description>&lt;p&gt;१. अथ तां रजनीं तत्र कृतार्थौ रामलक्ष्मणौ ।&lt;br&gt;&#xA;२. ऊषतुर्मुदितौ वीरौ प्रहृष्टेनान्तरात्मना ॥&lt;br&gt;&#xA;३. प्रभातायां तु शर्वर्यां कृतपौर्वाह्निकक्रियौ ।&lt;br&gt;&#xA;४. अभिवाद्य मुनिश्रेष्ठं ज्वलन्तमिव पावकम् ।&lt;br&gt;&#xA;५. ऊचतुर्मधुरोदारं वाक्यं मधुरभाषिणौ ॥&lt;br&gt;&#xA;६. इमौ स्म मुनिशार्दूल किङ्करौ समुपस्थितौ ।&lt;br&gt;&#xA;७. आज्ञापय यथेष्टं वै शासनं करवाव किम् ॥&lt;br&gt;&#xA;८. एवमुक्तास्ततस्ताभ्यां सर्व एव महर्षयः ।&lt;br&gt;&#xA;९. विश्वामित्रं पुरस्कृत्य रामं वचनमब्रुवन् ॥&lt;br&gt;&#xA;१०. मैथिलस्य नरश्रेष्ठ जनकस्य भविष्यति ।&lt;br&gt;&#xA;११. यज्ञः परमधर्मिष्ठस्तस्य यास्यामहे वयम् ॥&lt;br&gt;&#xA;१२. त्वं चैव नरशार्दूल सहास्माभिर्गमिष्यसि ।&lt;br&gt;&#xA;१३. अद्भुतं धनुरत्नं च तत्र तद् द्रष्टुमर्हसि ॥&lt;br&gt;&#xA;१४. आयागभूतं नृपतेस्तस्य वेश्मनि राघव ।&lt;br&gt;&#xA;१५. अर्चितं विविधैर्गन्धैर्माल्यैश्चागरुगन्धिभिः ॥&lt;br&gt;&#xA;१६. एवमुक्त्वा मुनिवरः प्रस्थानमकरोत्तदा ।&lt;br&gt;&#xA;१७. सर्षिसङ्घः सकाकुत्स्थ आमन्त्र्य वनदेवताः ॥&lt;br&gt;&#xA;१८. ते गत्वा दूरमध्वानं लम्बमाने दिवाकरे ।&lt;br&gt;&#xA;१९. वासं चक्रुर्मुनिवराः शोणाकूले समागताः ॥&lt;br&gt;&#xA;२०. रामोऽपि सह सौ‍मित्रिर्मुनीन्स्तानभिपूज्य च ।&lt;br&gt;&#xA;२१. अग्रतो निषसादाथ विश्वामित्रस्य धीमतः ॥&lt;br&gt;&#xA;२२. अथ रामो महातेजा विश्वामित्रं महामुनिम् ।&lt;br&gt;&#xA;२३. पप्रच्छ नरशार्दूलः कौतूहलसमन्वितः ॥&lt;br&gt;&#xA;२४. भगवन् कस्य देशोऽयं समृद्धवनशोभितः ।&lt;br&gt;&#xA;२५. श्रोतुमिच्छामि भद्रं ते वक्तुमर्हसि तत्त्वतः ॥&lt;br&gt;&#xA;२६. चोदितो रामवाक्येन कथयामास सुव्रतः ।&lt;br&gt;&#xA;२७. तस्य देशस्य निखिलं ऋषिमध्ये महातपाः ॥&lt;br&gt;&#xA;२८. ब्रह्मयोनिर्महानासीत् कुशो नाम महातपाः ।&lt;br&gt;&#xA;२९. अक्लिष्टव्रतधर्मज्ञः सज्जनप्रतिपूजकः ॥&lt;br&gt;&#xA;३०. स महात्मा कुलीनायां युक्तायां सुगुणोल्बणान् ।&lt;br&gt;&#xA;३१. वैदर्भ्यां जनयामास सदृशान् चतुरः सुतान् ॥&lt;br&gt;&#xA;३२. कुशाम्बं कुशनाभं च आधूर्तरजसं वसुम् ।&lt;br&gt;&#xA;३३. दीप्तियुक्तान् महोत्साहान् क्षत्रधर्मचिकीर्षया ॥&lt;br&gt;&#xA;३४. तानुवाच कुशः पुत्रान् धर्मिष्ठान् सत्यवादिनः ।&lt;br&gt;&#xA;३५. क्रियतां पालनं पुत्रा धर्मं प्राप्स्यथ पुष्कलम् ॥&lt;br&gt;&#xA;३६. ऋषेस्तु वचनं श्रुत्वा चत्वारो लोकसम्मताः ।&lt;br&gt;&#xA;३७. निवेशं चक्रिरे सर्वे पुराणां नृवरास्तदा ॥&lt;br&gt;&#xA;३८. कुशाम्बस्तु महातेजाः कौशाम्बीमकरोत् पुरीम् ।&lt;br&gt;&#xA;३९. कुशनाभस्तु धर्मात्मा पुरं चक्रे महोदयम् ॥&lt;br&gt;&#xA;४०. आधूर्तरजसो राम धर्मारण्यं महीपतिः ।&lt;br&gt;&#xA;४१. चक्रे पुरवरं राजा वसुश्चक्रे गिरिव्रजम् ॥&lt;br&gt;&#xA;४२. एषा वसुमती राम वसोस्तस्य महात्मनः ।&lt;br&gt;&#xA;४३. एते शैलवराः पञ्च प्रकाशन्ते समन्ततः ॥&lt;br&gt;&#xA;४४. सुमागधी नदी रम्या मगधान् विश्रुता ययौ ।&lt;br&gt;&#xA;४५. पञ्चानां शैलमुख्यानां मध्ये मालेव शोभते ॥&lt;br&gt;&#xA;४६. सैषा हि मागधी राम वसोस्तस्य महात्मनः ।&lt;br&gt;&#xA;४७. पूर्वाभिचरिता राम सुक्षेत्रा सस्यमालिनी ॥&lt;br&gt;&#xA;४८. कस्यचित्त्वथ कालस्य कुशनाभस्य धीमतः ।&lt;br&gt;&#xA;४९. जज्ञे परमधर्मिष्ठो गाधिरित्येव नामतः ॥&lt;br&gt;&#xA;५०. स पिता मम काकुत्स्थ गाधिः परमधार्मिकः ।&lt;br&gt;&#xA;५१. कुशवंशप्रसूतोऽस्मि कौशिको रघुनन्दन ॥&lt;br&gt;&#xA;५२. एषा राम ममोत्पत्तिः स्वस्य वंशस्य कीर्तिता ।&lt;br&gt;&#xA;५३. देशस्य च महाबाहो यन्मां त्वं परिपृच्छसि ॥&lt;br&gt;&#xA;५४. गतोऽर्धरात्रः काकुत्स्थ कथाः कथयतो मम ।&lt;br&gt;&#xA;५५. निद्रामभ्येहि भद्रं ते मा भूद्विघ्नोऽध्वनीह नः ॥&lt;br&gt;&#xA;५६. निष्पन्दाः तरवस्सर्वे निलीना मृगपक्षिणः ।&lt;br&gt;&#xA;५७. नैशेन तमसा व्याप्ता दिशश्च रघुनन्दन ॥&lt;br&gt;&#xA;५८. शनैर्वियुज्यते सन्ध्या नभो नेत्रैरिवावृतम् ।&lt;br&gt;&#xA;५९. नक्षत्रतारागहनं ज्योतिर्भिरवभासते ॥&lt;br&gt;&#xA;६०. उत्तिष्ठति हि शीतांशुः शशी लोकतमोनुदः ।&lt;br&gt;&#xA;६१. ह्लादयन् प्राणिनां लोके मनांसि प्रभया विभो ॥&lt;br&gt;&#xA;६२. नैशानि सर्वभूतानि प्रचरन्ति ततस्ततः ।&lt;br&gt;&#xA;६३. यक्षराक्षससङ्घाश्च रौद्राश्च पिशिताशनाः ॥&lt;br&gt;&#xA;६४. रामोऽपि सहसौ‍मित्रिः किञ्चिदागतविस्मयः ।&lt;br&gt;&#xA;६५. प्रशस्य मुनिशार्दूलं निद्रां समुपसेवते ॥&lt;br&gt;&#xA;६६. उपास्य रात्रिशेषं तु शोणाकूले महर्षिभिः ।&lt;br&gt;&#xA;६७. निशायां सुप्रभातायां विश्वामित्रोऽभ्यभाषत ॥&lt;br&gt;&#xA;६८. सुप्रभाता निशा राम पूर्वा सन्ध्या प्रवर्तते ।&lt;br&gt;&#xA;६९. उत्तिष्ठोत्तिष्ठ भद्रं ते गमनायाभिरोचय ॥&lt;br&gt;&#xA;७०. तच्छ्रुत्वा वचनं तस्य कृत्वा पौर्वाह्निकीं क्रियाम् ।&lt;br&gt;&#xA;७१. गमनं रोचयामास वाक्यं चेदमुवाच ह ॥&lt;br&gt;&#xA;७२. अयं शोणः शुभजलो गाधः पुलिनमण्डितः ।&lt;br&gt;&#xA;७३. कतरेण पथा ब्रह्मन् सन्तरिष्यामहे वयम् ॥&lt;br&gt;&#xA;७४. एवमुक्तस्तु रामेण विश्वामित्रोऽब्रवीदिदम् ।&lt;br&gt;&#xA;७५. एष पन्था मयोद्दिष्टो येन यान्ति महर्षयः ॥&lt;br&gt;&#xA;७६. एवमुक्त्वा महर्षयो विश्वामित्रेण धीमता ।&lt;br&gt;&#xA;७७. पश्यन्तस्ते प्रयाता वै वनानि विविधानि च ॥&lt;br&gt;&#xA;७८. ते गत्वा दूरमध्वानं गतेऽर्धदिवसे तदा ।&lt;br&gt;&#xA;७९. जाह्नवीं सरितां श्रेष्ठां ददृशुर्मुनिसेविताम् ॥&lt;br&gt;&#xA;८०. तस्यास्तीरे ततश्चक्रुस्त आवासपरिग्रहम् ॥&lt;br&gt;&#xA;८१. ततः स्नात्वा यथान्यायं सन्तर्प्य पितृदेवताः ।&lt;br&gt;&#xA;८२. विविशुर्जाह्नवीतीरे शुचौ मुदितमानसाः ।&lt;br&gt;&#xA;८३. विश्वामित्रं महात्मानं परिवार्य समन्ततः ॥&lt;br&gt;&#xA;८४. अथ तत्र तदा रामो विश्वामित्रमथाब्रवीत् ।&lt;br&gt;&#xA;८५. भगवन् श्रोतुमिच्छामि गङ्गां त्रिपथगां नदीम् ॥&lt;br&gt;&#xA;८६. त्रैलोक्यं कथमाक्रम्य गता नदनदीपतिम् ॥&lt;br&gt;&#xA;८७. चोदितो रामवाक्येन विश्वामित्रो महामुनिः ।&lt;br&gt;&#xA;८८. वृद्धिं जन्म च गङ्गायाः प्रवक्तुमुपचक्रमे ॥&lt;br&gt;&#xA;८९. शैलेन्द्रो हिमवान्नाम धातूनामाकरो महान् ।&lt;br&gt;&#xA;९०. तस्य कन्याद्वयं राम रूपेणाप्रतिमं भुवि ॥&lt;br&gt;&#xA;९१. या मेरुदुहिता राम तयोर्माता सुमध्यमा ।&lt;br&gt;&#xA;९२. नाम्ना मनोरमा नाम पत्नी हिमवतः प्रिया ॥&lt;br&gt;&#xA;९३. तस्यां गङ्गेयमभवज्ज्येष्ठा हिमवतः सुता ।&lt;br&gt;&#xA;९४. उमा नाम द्वितीयाभून्नाम्ना तस्यैव राघव ॥&lt;br&gt;&#xA;९५. अथ ज्येष्ठां सुराः सर्वे देवतार्थचिकीर्षया ।&lt;br&gt;&#xA;९६. शैलेन्द्रं वरयामासुर्गङ्गां त्रिपथगां नदीम् ॥&lt;br&gt;&#xA;९७. ददौ धर्मेण हिमवान्स्तनयां लोकपावनीम् ।&lt;br&gt;&#xA;९८. स्वच्छन्दपथगां गङ्गां त्रैलोक्यहितकाम्यया ॥&lt;br&gt;&#xA;९९. प्रतिगृह्य त्रिलोकार्थं त्रिलोकहितकारिणः ।&lt;br&gt;&#xA;१००. गङ्गामादाय तेऽगच्छन् कृतार्थेनान्तरात्मना ॥&lt;br&gt;&#xA;१०१. अयोध्याधिपतिः शूरः पूर्वमासीन्नराधिपः ।&lt;br&gt;&#xA;१०२. सगरो नाम धर्मात्मा प्रजाकामः स चाप्रजाः ॥&lt;br&gt;&#xA;१०३. वैदर्भदुहिता राम केशिनी नाम नामतः ।&lt;br&gt;&#xA;१०४. ज्येष्ठा सगरपत्नी सा धर्मिष्ठा सत्यवादिनी ॥&lt;br&gt;&#xA;१०५. अरिष्टनेमिदुहिता रूपेणाप्रतिमा भुवि ।&lt;br&gt;&#xA;१०६. द्वितीया सगरस्यासीत् पत्नी सुमतिसञ्ज्ञिता ॥&lt;br&gt;&#xA;१०७. ताभ्यां सह तथा राजा पत्नीभ्यां तप्तवान्स्तपः ।&lt;br&gt;&#xA;१०८. हिमवन्तं समासाद्य भृगुप्रस्रवणे गिरौ ॥&lt;br&gt;&#xA;१०९. अथ वर्षशते पूर्णे तपसाराधितो मुनिः ।&lt;br&gt;&#xA;११०. सगराय वरं प्रादात् भृगुः सत्यवतां वरः ॥&lt;br&gt;&#xA;१११. अथ काले गते तस्मिन् ज्येष्ठा पुत्रं व्यजायत ।&lt;br&gt;&#xA;११२. असमञ्ज इति ख्यातं केशिनी सगरात्मजम् ॥&lt;br&gt;&#xA;११३. सुमतिस्तु नरव्याघ्र गर्भतुम्बं व्यजायत ।&lt;br&gt;&#xA;११४. षष्ठिः पुत्राः सहस्राणि तुम्बभेदाद्विनिःसृताः ॥&lt;br&gt;&#xA;११५. स च ज्येष्ठो नरश्रेष्ठः सगरस्यात्मसम्भवः ।&lt;br&gt;&#xA;११६. बालान् गृहीत्वा तु जले सरय्वा रघुनन्दन ।&lt;br&gt;&#xA;११७. प्रक्षिप्य प्रहसन्नित्यं मज्जतस्तान् समीक्ष्य वै ।&lt;br&gt;&#xA;११८. एवं पापसमाचारः सज्जनप्रतिबाधकः ।&lt;br&gt;&#xA;११९. पौराणामहिते युक्तः पुत्रो निर्वासितः पुरात् ॥&lt;br&gt;&#xA;१२०. तस्य पुत्रोऽंशुमान् नाम असमञ्जस्य वीर्यवान् ।&lt;br&gt;&#xA;१२१. सम्मतः सर्वलोकस्य सर्वस्यापि प्रियंवदः ॥&lt;br&gt;&#xA;१२२. ततः कालेन महता मतिः समभिजायत ।&lt;br&gt;&#xA;१२३. सगरस्य नरश्रेष्ठ यजेयमिति निश्चिता ॥&lt;br&gt;&#xA;१२४. स कृत्वा निश्चयं राम सोपाध्यायगणस्तदा ।&lt;br&gt;&#xA;१२५. यज्ञकर्मणि वेदज्ञो यष्टुं समुपचक्रमे ॥&lt;br&gt;&#xA;१२६. तस्याश्वचर्यां काकुत्स्थ दृढधन्वा महारथः ।&lt;br&gt;&#xA;१२७. अंशुमानकरोत्तात सगरस्य मते स्थितः ॥&lt;br&gt;&#xA;१२८. तस्य पर्वणि तं यज्ञं यजमानस्य वासवः ।&lt;br&gt;&#xA;१२९. राक्षसीं तनुमास्थाय यज्ञियाश्वमपाहरत् ॥&lt;br&gt;&#xA;१३०. ह्रियमाणे तु काकुत्स्थ तस्मिन्नश्वे महात्मनः ।&lt;br&gt;&#xA;१३१. षष्ठिं पुत्रसहस्राणि वाक्यमेतदुवाच ह ॥&lt;br&gt;&#xA;१३२. गतिं पुत्रा न पश्यामि रक्षसां पुरुषर्षभाः ।&lt;br&gt;&#xA;१३३. मन्त्रपूतैर्महाभागैरास्थितो हि महाक्रतुः ॥&lt;br&gt;&#xA;१३४. समुद्रमालिनीं सर्वां पृथिवीमनुगच्छत ।&lt;br&gt;&#xA;१३५. यावत्तुरगसन्दर्शस्तावत् खनत मेदिनीम् ॥&lt;br&gt;&#xA;१३६. इत्युक्ता हृष्टमनसो राजपुत्रा महाबलाः ।&lt;br&gt;&#xA;१३७. जग्मुर्महीतलं राम पितुर्वचनयन्त्रिताः ॥&lt;br&gt;&#xA;१३८. योजनानां सहस्राणि षष्टिं तु रघुनन्दन ।&lt;br&gt;&#xA;१३९. बिबिधुर्धरणीं वीरा रसातलमनुत्तमम् ॥&lt;br&gt;&#xA;१४०. ते तु सर्वे महात्मानो भीमवेगा महाबलाः ।&lt;br&gt;&#xA;१४१. ददृशुः कपिलं तत्र वासुदेवं सनातनम् ॥&lt;br&gt;&#xA;१४२. हयं च तस्य देवस्य चरन्तमविदूरतः ॥&lt;br&gt;&#xA;१४३. ते तं हयहरं ज्ञात्वा क्रोधपर्याकुलेक्षणाः ।&lt;br&gt;&#xA;१४४. अभ्यधावन्त संक्रुद्धास्तिष्ठ तिष्ठेति चाब्रुवन् ॥&lt;br&gt;&#xA;१४५. अस्माकं त्वं हि तुरगं यज्ञीयं हृतवानसि ।&lt;br&gt;&#xA;१४६. दुर्मेधस्त्वं हि संप्राप्तान् विद्धि नः सगरात्मजान् ॥&lt;br&gt;&#xA;१४७. श्रुत्वा तु वचनं तेषां कपिलो रघुनन्दन ।&lt;br&gt;&#xA;१४८. रोषेण महताविष्टो हुङ्कारमकरोत्तदा ॥&lt;br&gt;&#xA;१४९. ततस्तेनाप्रमेयेन कपिलेन महात्मना ।&lt;br&gt;&#xA;१५०. भस्मराशीकृताः सर्वे काकुत्स्थ सगरात्मजाः ॥&lt;br&gt;&#xA;१५१. पुत्रान् चिरगतान् ज्ञात्वा सगरो रघुनन्दन ।&lt;br&gt;&#xA;१५२. नप्तारमब्रवीद्राजा दीप्यमानं स्वतेजसा ॥&lt;br&gt;&#xA;१५३. शूरश्च कृतविद्यश्च पूर्वैस्तुल्योऽसि तेजसा ।&lt;br&gt;&#xA;१५४. पितृणां गतिमन्विच्छ येन चाश्वोऽपवाहितः ॥&lt;br&gt;&#xA;१५५. एवमुक्तोऽंशुमान् सम्यक् सगरेण महात्मना ।&lt;br&gt;&#xA;१५६. धनुरादाय खड्गं च जगाम लघुविक्रमः ॥&lt;br&gt;&#xA;१५७. स खातं पितृभिर्मार्गमन्तर्भौ‍मं महात्मभिः ।&lt;br&gt;&#xA;१५८. प्रापद्यत नरश्रेष्ठस्तेन राज्ञाभिचोदितः ॥&lt;br&gt;&#xA;१५९. भस्मराशीकृता यत्र पितरस्तस्य सागराः ॥&lt;br&gt;&#xA;१६०. स दुःखवशमापन्नस्त्वसमञ्जसुतस्तदा ।&lt;br&gt;&#xA;१६१. चुक्रोश परमार्थस्तु वधात्तेषां सुदुःखितः ॥&lt;br&gt;&#xA;१६२. यज्ञीयं च हयं तत्र चरन्तमविदूरतः ।&lt;br&gt;&#xA;१६३. ददर्श पुरुषव्याघ्रो दुःखशोकसमन्वितः ॥&lt;br&gt;&#xA;१६४. स तेषां राजपुत्राणां कर्तुकामो जलक्रियाम् ।&lt;br&gt;&#xA;१६५. सलिलार्थी महातेजा न चापश्यज्जलाशयम् ॥&lt;br&gt;&#xA;१६६. विसार्य निपुणां दृष्टिं ततोऽपश्यत् खगाधिपम् ।&lt;br&gt;&#xA;१६७. पितृणां मातुलं राम सुपर्णमनिलोपमम् ॥&lt;br&gt;&#xA;१६८. स चैवमब्रवीद् वाक्यं वैनतेयो महाबलः ।&lt;br&gt;&#xA;१६९. मा शुचः पुरुषव्याघ्र वधोऽयं लोकसम्मतः ॥&lt;br&gt;&#xA;१७०. कपिलेनाप्रमेयेन दग्धा हीमे महाबलाः ।&lt;br&gt;&#xA;१७१. गङ्गा हिमवतो ज्येष्ठा दुहिता पुरुषर्षभ ।&lt;br&gt;&#xA;१७२. तस्यां कुरु महाबाहो पितृणां तु जलक्रियाम् ॥&lt;br&gt;&#xA;१७३. भस्मराशीकृतानेतान् प्लावयेल्लोकपावनी ।&lt;br&gt;&#xA;१७४. तया क्लिन्नमिदं भस्म गङ्गया लोककान्तया ।&lt;br&gt;&#xA;१७५. षष्टिं पुत्रसहस्राणि स्वर्गलोकं नयिष्यति ॥&lt;br&gt;&#xA;१७६. गच्छ चाश्वं महाभाग तं गृह्य पुरुषर्षभ ।&lt;br&gt;&#xA;१७७. यज्ञं पैतामहं वीर संवर्तयितुमर्हसि ॥&lt;br&gt;&#xA;१७८. सुपर्णवचनं श्रुत्वा सोऽंशुमानतिवीर्यवान् ।&lt;br&gt;&#xA;१७९. त्वरितं हयमादाय पुनरायान् महायशाः ॥&lt;br&gt;&#xA;१८०. ततो राजानमासाद्य दीक्षितं रघुनन्दन ।&lt;br&gt;&#xA;१८१. न्यवेदयद् यथावृत्तं सुपर्णवचनं तथा ॥&lt;br&gt;&#xA;१८२. तच्छ्रुत्वा घोरसङ्काशं वाक्यमंशुमतो नृपः ।&lt;br&gt;&#xA;१८३. यज्ञं निर्वर्तयामास यथाकल्पं यथाविधि ॥&lt;br&gt;&#xA;१८४. स्वपुरं चागमच्छ्रीमानिष्टयज्ञो महीपतिः ।&lt;br&gt;&#xA;१८५. गङ्गायाश्चागमे राजा निश्चयं नाध्यगच्छत ॥&lt;br&gt;&#xA;१८६. कालधर्मं गते राम सगरे पृथिवीजनाः ।&lt;br&gt;&#xA;१८७. राजानं रोचयामासुरंशुमन्तं सुधार्मिकम् ॥&lt;br&gt;&#xA;१८८. स राजा सुमहानासीदंशुमान् रघुनन्दन ।&lt;br&gt;&#xA;१८९. तस्य पुत्रो महानासीद् दिलीप इति विश्रुतः ॥&lt;br&gt;&#xA;१९०. तस्मिन् राज्यं समावेश्य दिलीपे रघुनन्दन ।&lt;br&gt;&#xA;१९१. तपोवनं गतो राम स्वर्गं लेभे तपोधनः ॥&lt;br&gt;&#xA;१९२. दिलीपस्तु महातेजा श्रुत्वा पैतामहं वधम् ।&lt;br&gt;&#xA;१९३. अगत्वा निश्चयं राजा तेषामुद्धरणं प्रति ।&lt;br&gt;&#xA;१९४. राज्ये भगीरथं पुत्रमभिषिच्य नरर्षभः ।&lt;br&gt;&#xA;१९५. इन्द्रलोकं गतो राजा स्वार्जितेनैव कर्मणा ॥&lt;br&gt;&#xA;१९६. भगीरथस्तु राजर्षिर्धार्मिको रघुनन्दन ।&lt;br&gt;&#xA;१९७. स तपो दीर्घमातिष्ठत् प्रजाकामः स चाप्रजः ॥&lt;br&gt;&#xA;१९८. सुप्रीतो भगवान् ब्रह्मा प्रजानां पतिरीश्वरः ।&lt;br&gt;&#xA;१९९. भगीरथं महात्मानं तप्यमानमथाब्रवीत् ॥&lt;br&gt;&#xA;२००. भगीरथ महाभाग प्रीतस्तेऽहं जनेश्वर ।&lt;br&gt;&#xA;२०१. तपसा च सुतप्तेन वरं वरय सुव्रत ॥&lt;br&gt;&#xA;२०२. तमुवाच महातेजाः सर्वलोकपितामहम् ।&lt;br&gt;&#xA;२०३. यदि मे भगवन् प्रीतो यद्यस्ति तपसो फलम् ।&lt;br&gt;&#xA;२०४. गङ्गायास्सलिलक्लिन्ने भस्मन्येषां महात्मनाम् ।&lt;br&gt;&#xA;२०५. स्वर्गं गच्छेयुरत्यन्तं सर्वे मे प्रपितामहाः ॥&lt;br&gt;&#xA;२०६. देया च सन्ततिर्देव नावसीदेत् कुलं च नः ॥&lt;br&gt;&#xA;२०७. उक्तवाक्यं तु राजानं सर्वलोकपितामहः ।&lt;br&gt;&#xA;२०८. प्रत्युवाच शुभां वाणीं मधुरां मधुराक्षरम् ॥&lt;br&gt;&#xA;२०९. इयं हैमवती गङ्गा ज्येष्ठा हिमवतः सुता ।&lt;br&gt;&#xA;२१०. तां वै धारयितुं शक्तो हरस्तत्र नियुज्यताम् ।&lt;br&gt;&#xA;२११. गङ्गायाः पतनं राजन् पृथिवी न सहिष्यति ॥&lt;br&gt;&#xA;२१२. देवदेवे गते तस्मिन् सोऽङ्गुष्ठाग्रनिपीडिताम् ।&lt;br&gt;&#xA;२१३. कृत्वा वसुमतीं राम संवत्सरमुपासत ॥&lt;br&gt;&#xA;२१४. अथ संवत्सरे पूर्णे सर्वलोकनमस्कृतः ।&lt;br&gt;&#xA;२१५. उमापतिः पशुपती राजानमिदमब्रवीत् ॥&lt;br&gt;&#xA;२१६. प्रीतस्तेऽहं नरश्रेष्ठ करिष्यामि तवप्रियम् ।&lt;br&gt;&#xA;२१७. शिरसा धारयिष्यामि शैलराजसुतामहम् ॥&lt;br&gt;&#xA;२१८. ततो हैमवती ज्येष्ठा सर्वलोकनमस्कृता ।&lt;br&gt;&#xA;२१९. आकाशादपतद् राम शिवे शिवशिरस्युत ॥&lt;br&gt;&#xA;२२०. सा कथञ्चिन्महीं गन्तुं नाशक्नोद्यत्नमास्थिता ।&lt;br&gt;&#xA;२२१. नैव निर्गमनं लेभे जटामण्डलमोहिता ॥&lt;br&gt;&#xA;२२२. तामपश्यन् पुनस्तत्र तपः परममास्थितः ।&lt;br&gt;&#xA;२२३. अनेन तोषितश्चाभूदत्यर्थं रघुनन्दन ॥&lt;br&gt;&#xA;२२४. विससर्ज ततो गङ्गां हरो बिन्दुसरः प्रति ।&lt;br&gt;&#xA;२२५. तस्यां विसृज्यमानायां सप्तस्रोतांसि जज्ञिरे ।&lt;br&gt;&#xA;२२६. तिस्रः प्राचीदिशं जग्मुर्गङ्गाश्शिवजलाश्शुभाः ।&lt;br&gt;&#xA;२२७. तिस्रस्त्वेता दिशं जग्मुः प्रतीचीं तु शुभोदकाः ॥&lt;br&gt;&#xA;२२८. सप्तमी चान्वगात्तासां भगीरथमथो नृपम् ।&lt;br&gt;&#xA;२२९. भगीरथोऽपि राजर्षिर्दिव्यं स्यन्दनमास्थितः ।&lt;br&gt;&#xA;२३०. प्रायादग्रे महातेजा गङ्गा तं चाप्यनुव्रजत् ॥&lt;br&gt;&#xA;२३१. यतो भगीरथो राजा ततो गङ्गा यशस्विनी ।&lt;br&gt;&#xA;२३२. जगाम सरितां श्रेष्ठा सर्वपापविनाशिनी ।&lt;br&gt;&#xA;२३३. जगाम च पुनर्गङ्गा भगीरथरथानुगा ।&lt;br&gt;&#xA;२३४. सागरं चापि संप्राप्ता सा सरित्प्रवरा तदा ॥&lt;br&gt;&#xA;२३५. भगीरथोऽपि राजर्षिर्गङ्गामादाय यत्नतः ।&lt;br&gt;&#xA;२३६. पितामहान् भस्मकृतानपश्यद् दीनचेतनः ॥&lt;br&gt;&#xA;२३७. अथ तद्भस्मनां राशिं गङ्गासलिलमुत्तमम् ।&lt;br&gt;&#xA;२३८. प्लावयद् धूतपाप्मानः स्वर्गं प्राप्ता रघूत्तम ॥&lt;br&gt;&#xA;२३९. भगीरथोऽपि राजर्षिः कृत्वा सलिलमुत्तमम् ।&lt;br&gt;&#xA;२४०. यथाक्रमं यथान्यायं स्वपुरं प्रविवेश ह ॥&lt;br&gt;&#xA;२४१. एष ते राम गङ्गाया विस्तरोऽभिहितो मया ।&lt;br&gt;&#xA;२४२. स्वस्ति प्राप्नुहि भद्रं ते सन्ध्याकालोऽतिवर्तते ॥&lt;br&gt;&#xA;२४३. ततः प्रभाते विमले विश्वामित्रं महामुनिम् ।&lt;br&gt;&#xA;२४४. उवाच राघवो वाक्यं कृताह्निकमरिन्दमः ॥&lt;br&gt;&#xA;२४५. तराम सरितां श्रेष्ठां पुण्यां त्रिपथगां नदीम् ।&lt;br&gt;&#xA;२४६. नौरेषा हि सुखास्तीर्णा ऋषीणां पुण्यकर्मणाम् ।&lt;br&gt;&#xA;२४७. भगवन्तमिह प्राप्तं ज्ञात्वा त्वरितमागता ॥&lt;br&gt;&#xA;२४८. तस्य तद्वचनं श्रुत्वा राघवस्य महात्मनः ।&lt;br&gt;&#xA;२४९. सन्तारं कारयामास सर्षिसङ्घः सराघवः ॥&lt;br&gt;&#xA;२५०. उत्तरं तीरमासाद्य संपूज्यर्षिगणं तदा ।&lt;br&gt;&#xA;२५१. गङ्गाकूले निविष्टास्ते विशालां ददृशुः पुरीम् ॥&lt;br&gt;&#xA;२५२. अथ रामो महाप्राज्ञो विश्वामित्रं महामुनिम् ।&lt;br&gt;&#xA;२५३. पप्रच्छ प्राञ्जलिर्भूत्वा विशालामुत्तमां पुरीम् ॥&lt;br&gt;&#xA;२५४. कतरो राजवंशोऽयं विशालायां महामुने ।&lt;br&gt;&#xA;२५५. तस्य तद्वचनं श्रुत्वा रामस्य मुनिपुङ्गवः ॥&lt;br&gt;&#xA;२५६. आख्यातुं तत्समारेभे विशालस्य पुरातनम् ॥&lt;br&gt;&#xA;२५७. एष देशः स काकुत्स्थ महेन्द्राध्युषितः पुरा ।&lt;br&gt;&#xA;२५८. इक्ष्वाकोस्तु नरव्याघ्र पुत्रः परमधार्मिकः ।&lt;br&gt;&#xA;२५९. अलम्बुषायामुत्पन्नो विशाल इति विश्रुतः ॥&lt;br&gt;&#xA;२६०. तेन चासीदिह स्थाने विशालेति पुरी कृता ।&lt;br&gt;&#xA;२६१. विशालस्य सुतो राम हेमचन्द्रो महाबलः ॥&lt;br&gt;&#xA;२६२. (विशालस्यैव वंशस्थः) काकुत्स्थ इति विश्रुतः ।&lt;br&gt;&#xA;२६३. तस्य पुत्रो महातेजाः संप्रत्येष पुरीमिमाम् ।&lt;br&gt;&#xA;२६४. आवसत्यमरप्रख्यः सुमतिर्नाम दुर्जयः ॥&lt;br&gt;&#xA;२६५. इक्ष्वाकोस्तु प्रसादेन सर्वे वैशालिका नृपाः ।&lt;br&gt;&#xA;२६६. दीर्घायुषो महात्मानो वीर्यवन्तः सुधार्मिकाः ॥&lt;br&gt;&#xA;२६७. इहाद्य रजनीं राम सुखं वत्स्यामहे वयम् ।&lt;br&gt;&#xA;२६८. श्वः प्रभाते नरश्रेष्ठ जनकं द्रष्टुमर्हसि ॥&lt;br&gt;&#xA;२६९. सुमतिस्तु महातेजा विश्वामित्रमुपागतम् ।&lt;br&gt;&#xA;२७०. श्रुत्वा नरवरश्रेष्ठः प्रत्युद्गच्छन् महायशाः ॥&lt;br&gt;&#xA;२७१. पूजां च परमां कृत्वा सोपाध्यायः सबान्धवः ।&lt;br&gt;&#xA;२७२. प्राञ्जलिः कुशलं पृष्ट्वा विश्वामित्रमथाब्रवीत् ॥&lt;br&gt;&#xA;२७३. धन्योऽस्म्यनुगृहीतोऽस्मि यस्य मे विषयं मुनिः ।&lt;br&gt;&#xA;२७४. संप्राप्तो दर्शनं चैव नास्ति धन्यतरो मया ॥&lt;br&gt;&#xA;२७५. पृष्ट्वा तु कुशलं तत्र परस्परसमागमे ।&lt;br&gt;&#xA;२७६. अतिथी परमौ प्राप्तौ पुत्रौ दशरथस्य तौ ।&lt;br&gt;&#xA;२७७. पूजयामास विधिवत् सत्कारार्हौ महाबलौ ॥&lt;br&gt;&#xA;२७८. ततः परमसत्कारं सुमतेः प्राप्य राघवौ ।&lt;br&gt;&#xA;२७९. उष्य तत्र निशामेकां जग्मतुर्मिथिलां ततः ॥&lt;br&gt;&#xA;२८०. मिथिलोपवने तत्र आश्रमं दृश्य राघवः ।&lt;br&gt;&#xA;२८१. पुराणं निर्जनं रम्यं पप्रच्छ मुनिपुङ्गवम् ॥&lt;br&gt;&#xA;२८२. श्रीमदाश्रमसङ्काशं किं न्विदं मुनिवर्जितम् ।&lt;br&gt;&#xA;२८३. श्रोतुमिच्छामि भगवन् कस्यायं पूर्व आश्रमः ॥&lt;br&gt;&#xA;२८४. तच्छ्रुत्वा राघवेणोक्तं वाक्यं वाक्यविशारदः ।&lt;br&gt;&#xA;२८५. प्रत्युवाच महातेजा विश्वामित्रो महामुनिः ॥&lt;br&gt;&#xA;२८६. गौतमस्य नरश्रेष्ठ पूर्वमासीन्महात्मनः ।&lt;br&gt;&#xA;२८७. आश्रमो दिव्यसङ्काशः सुरैरपि सुपूजितः ॥&lt;br&gt;&#xA;२८८. स चेह तप आतिष्ठद् अहल्यासहितः पुरा ।&lt;br&gt;&#xA;२८९. वर्षपूगाननेकान्श्च राजपुत्र महायशः ॥&lt;br&gt;&#xA;२९०. तस्यान्तरं विदित्वा तु सहस्राक्षः शचीपतिः ।&lt;br&gt;&#xA;२९१. मुनिवेषधरोऽहल्यामिदं वचनमब्रवीत् ॥&lt;br&gt;&#xA;२९२. ऋतुकालं प्रतीक्षन्ते नार्थिनः सुसमाहिते ।&lt;br&gt;&#xA;२९३. सङ्गमं त्वहमिच्छामि त्वया सह सुमध्यमे ॥&lt;br&gt;&#xA;२९४. मुनिवेषं सहस्राक्षं विज्ञाय रघुनन्दन ।&lt;br&gt;&#xA;२९५. मतिं चकार दुर्मेधा देवराजकुतूहलात् ॥&lt;br&gt;&#xA;२९६. अथाब्रवीत् सुरश्रेष्ठं कृतार्थेनान्तरात्मना ।&lt;br&gt;&#xA;२९७. कृतार्थास्मि सुरश्रेष्ठ गच्छ शीघ्रमितः प्रभो ॥&lt;br&gt;&#xA;२९८. एवं सङ्गम्य तु तया निश्चक्रामोटजात्ततः ।&lt;br&gt;&#xA;२९९. गौतमं स ददर्शाथ प्रविशन्तं महामुनिम् ॥&lt;br&gt;&#xA;३०१. अथ दृष्ट्वा सहस्राक्षं मुनिवेषधरं मुनिः ।&lt;br&gt;&#xA;३०२. दुर्वृत्तं वृत्तसंपन्नो रोषाद् वचनमब्रवीत् ॥&lt;br&gt;&#xA;३०३. मम रूपं समास्थाय कृतवानसि दुर्मते ।&lt;br&gt;&#xA;३०४. अकर्तव्यमिदं तस्माद्विफलस्त्वं भविष्यसि ॥&lt;br&gt;&#xA;३०५. तथा शप्त्वा स वै शक्रमहल्यामपि शप्तवान् ॥&lt;br&gt;&#xA;३०६. इह वर्षसहस्राणि तप्यन्ती भस्मशायिनी ।&lt;br&gt;&#xA;३०७. अदृश्या सर्वभूतानामाश्रमेऽस्मिन्निवत्स्यसि ॥&lt;br&gt;&#xA;३०८. यदा चैतद्वनं घोरं रामो दशरथात्मजः ।&lt;br&gt;&#xA;३०९. आगमिष्यति दुर्धर्षस्तदा पूता भविष्यसि ॥&lt;br&gt;&#xA;३१०. एवमुक्त्वा महातेजा गौतमो दुष्टचारिणीम् ।&lt;br&gt;&#xA;३११. हिमवच्छिखरे रम्ये तपस्तेपे महातपाः ॥&lt;br&gt;&#xA;३१२. तदागच्छ महातेज आश्रमं पुण्यकर्मणः ।&lt;br&gt;&#xA;३१३. तारयैनां महाभागामहल्यां देवरूपिणीम् ॥&lt;br&gt;&#xA;३१४. विश्वामित्रवचः श्रुत्वा राघवः सह लक्ष्मणः ।&lt;br&gt;&#xA;३१५. विश्वामित्रं पुरस्कृत्य तमाश्रममथाविशत् ॥&lt;br&gt;&#xA;३१६. ददर्श च महाभागां तपसा द्योतितप्रभाम् ।&lt;br&gt;&#xA;३१७. सतुषारावृतां साभ्रां पूर्णचन्द्रप्रभामिव ॥&lt;br&gt;&#xA;३१८. सा हि गौतमवाक्येन दुर्निरीक्ष्या बभूव ह ।&lt;br&gt;&#xA;३१९. शापस्यान्तमुपागम्य तेषां दर्शनमागता ॥&lt;br&gt;&#xA;३२०. राघवौ त्वतिथी तस्या पादौ जगृहतुस्तदा ।&lt;br&gt;&#xA;३२१. स्मरन्ती राघववचः प्रतिजग्राह सा च तौ ।&lt;br&gt;&#xA;३२२. पाद्यमर्घ्यं तथातिथ्यं चकार सुसमाहिता ॥&lt;br&gt;&#xA;३२३. पुष्पवृष्टिर्महत्यासीद् देवदुन्दुभिनिस्वनः ।&lt;br&gt;&#xA;३२४. गौतमोऽपि महातेजा अहल्यासहितः सुखी ।&lt;br&gt;&#xA;३२५. रामं संपूज्य विधिवत् तपस्तेपे महातपाः ॥&lt;br&gt;&#xA;३२६. रामोऽपि परमां पूजां गौतमस्य महामुनेः ।&lt;br&gt;&#xA;३२७. सकाशाद् विधिवत्प्राप्य जगाम मिथिलां ततः ॥&lt;br&gt;&#xA;३२८. ततः प्रागुत्तरां गत्वा रामः सौ‍मित्रिणा सह ।&lt;br&gt;&#xA;३२९. विश्वामित्रं पुरस्कृत्य यज्ञवाटमुपागमत् ॥&lt;br&gt;&#xA;३३०. विश्वामित्रमनुप्राप्तं श्रुत्वा स नृपतिस्तदा ।&lt;br&gt;&#xA;३३१. शतानन्दं पुरस्कृत्य पुरोहितमनिन्दितम् ।&lt;br&gt;&#xA;३३२. प्रत्युज्जगाम सहसा विनयेन समन्वितः ॥&lt;br&gt;&#xA;३३३. अथ राजा मुनिश्रेष्ठं कृताञ्जलिरभाषत ।&lt;br&gt;&#xA;३३४. धन्योऽस्म्यनुगृहीतोऽस्मि यस्य मे मुनिपुङ्गव ।&lt;br&gt;&#xA;३३५. यज्ञोपसदनं ब्रह्मन् प्राप्तोऽसि मुनिभिः सह ॥&lt;br&gt;&#xA;३३६. इमौ कुमारौ भद्रं ते देवतुल्यपराक्रमौ ।&lt;br&gt;&#xA;३३७. अश्विनाविव रूपेण समुपस्थितयौवनौ ।&lt;br&gt;&#xA;३३८. वरायुधधरौ वीरौ कस्य पुत्रौ महामुने ।&lt;br&gt;&#xA;३३९. पद्मपत्रविशालाक्षौ श्रोतुमिच्छामि तत्त्वतः ॥&lt;br&gt;&#xA;३४०. तस्य तद्वचनं श्रुत्वा जनकस्य महात्मनः ।&lt;br&gt;&#xA;३४१. न्यवेदयन् महात्मानौ पुत्रौ दशरथस्य तौ ॥&lt;br&gt;&#xA;३४२. सिद्धाश्रमनिवासं च राक्षसानां वधं तदा ।&lt;br&gt;&#xA;३४३. तच्चागमनमव्यग्रं विशालायाश्च दर्शनम् ।&lt;br&gt;&#xA;३४४. अहल्यादर्शनं चैव गौतमेन समागमम् ।&lt;br&gt;&#xA;३४५. महाधनुषि जिज्ञासां कर्तुमागमनं तथा ।&lt;br&gt;&#xA;३४६. एतत्सर्वं महातेजा जनकाय महात्मने ।&lt;br&gt;&#xA;३४७. निवेद्य विररामाथ विश्वामित्रो महामुनिः ॥&lt;br&gt;&#xA;३४८. तच्छ्रुत्वा वचनं तस्य विश्वामित्रस्य धीमतः ।&lt;br&gt;&#xA;३४९. शतानन्दो महातेजा रामं वचनमब्रवीत् ॥&lt;br&gt;&#xA;३५०. स्वागतं ते नरश्रेष्ठ दिष्ट्या प्राप्तोऽसि राघव ।&lt;br&gt;&#xA;३५१. विश्वामित्रं पुरस्कृत्य महर्षिमपराजितम् ॥&lt;br&gt;&#xA;३५२. नास्ति धन्यतरो राम त्वत्तोऽन्यो भुवि कश्चन ।&lt;br&gt;&#xA;३५३. गोप्ता कुशिकपुत्रस्ते येन तप्तं महत्तपः ॥&lt;br&gt;&#xA;३५४. श्रूयतामभिधास्यामि कौशिकस्य महात्मनः ।&lt;br&gt;&#xA;३५५. यथा बलं यथा वृत्तं तन्मे निगदतः शृणु ॥&lt;br&gt;&#xA;३५६. राजाभूदेष धर्मात्मा दीर्घकालमरिन्दमः ।&lt;br&gt;&#xA;३५७. धर्मज्ञः कृतविद्यश्च प्रजानां च हिते रतः ॥&lt;br&gt;&#xA;३५८. कदाचित्तु महातेजा योजयित्वा वरूथिनीम् ।&lt;br&gt;&#xA;३५९. अक्षौहिणीपरिवृतः परिचक्राम मेदिनीम् ॥&lt;br&gt;&#xA;३६०. आश्रमान् क्रमशो राम विचरन्नाजगाम ह ।&lt;br&gt;&#xA;३६१. वसिष्ठस्याश्रमपदं ब्रह्मलोकमिवापरम् ॥&lt;br&gt;&#xA;३६२. स दृष्ट्वा परमप्रीतो विश्वामित्रो महाबलः ।&lt;br&gt;&#xA;३६३. प्रणतो विनयाद्वीरो वसिष्ठं जपतां वरम् ॥&lt;br&gt;&#xA;३६४. आसनं चास्य भगवान् वसिष्ठो व्यादिदेश ह ॥&lt;br&gt;&#xA;३६५. कृत्वोभौ सुचिरं कालं धर्मिष्ठौ ताः कथाः शुभाः ।&lt;br&gt;&#xA;३६६. मुदा परमया युक्तौ प्रीयेतां तौ परस्परम् ॥&lt;br&gt;&#xA;३६७. ततो वसिष्ठो भगवान् कथान्ते रघुनन्दन ।&lt;br&gt;&#xA;३६८. विश्वामित्रमिदं वाक्यमुवाच प्रहसन्निव ॥&lt;br&gt;&#xA;३६९. आतिथ्यं कर्तुमिच्छामि बलस्यास्य महाबल ।&lt;br&gt;&#xA;३७०. तव चैवाप्रमेयस्य यथार्हं संप्रतीच्छ मे ॥&lt;br&gt;&#xA;३७१. राजा त्वमतिथिश्रेष्ठः पूजनीयः प्रयत्नतः ॥&lt;br&gt;&#xA;३७२. एवमुक्तो वसिष्ठेन विश्वामित्रो महामतिः ।&lt;br&gt;&#xA;३७३. फलमूलेन भगवन् विद्यते यत्तवाश्रमे ।&lt;br&gt;&#xA;३७४. पाद्येनाचमनीयेन भगवद्दर्शनेन च ।&lt;br&gt;&#xA;३७५. सर्वथा च महाप्राज्ञ पूजार्हेण सुपूजितः ॥&lt;br&gt;&#xA;३७६. गमिष्यामि नमस्तेस्तु मैत्रेणेक्षस्व चक्षुषा ॥&lt;br&gt;&#xA;३७७. एवं ब्रुवन्तं राजानं वसिष्ठः पुनरेव हि ।&lt;br&gt;&#xA;३७८. न्यमन्त्रयत धर्मात्मा पुनः पुनरुदारधीः ॥&lt;br&gt;&#xA;३७९. बाढमित्येव गाधेयो वसिष्ठं प्रत्युवाच ह ।&lt;br&gt;&#xA;३८०. यथा प्रियं भगवतस्तथास्तु मुनिसत्तम ॥&lt;br&gt;&#xA;३८१. एवमुक्तो महातेजा वसिष्ठो जपतां वरः ।&lt;br&gt;&#xA;३८२. आजुहाव ततः प्रीतः कल्माषीं धूतकल्मषः ॥&lt;br&gt;&#xA;३८३. एह्येहि शबले क्षिप्रं शृणु चापि वचो मम ।&lt;br&gt;&#xA;३८४. सबलस्यास्य राजर्षेः कर्तुं व्यवसितोऽस्म्यहम् ॥&lt;br&gt;&#xA;३८५. भोजनेन महार्हेण सत्कारं संविधत्स्व मे ।&lt;br&gt;&#xA;३८६. यस्य यस्य यथाकामं षड्रसेष्वभिपूजितम् ।&lt;br&gt;&#xA;३८७. तत्सर्वं कामधुक् क्षिप्रमभिवर्ष कृते मम ॥&lt;br&gt;&#xA;३८८. एवमुक्ता वसिष्ठेन शबला शत्रुसूदन ।&lt;br&gt;&#xA;३८९. विदधे कामधुक् कामान् यस्य यस्य यथेप्सितम् ॥&lt;br&gt;&#xA;३९०. इक्षून् मधूंस्तथा लाजान् मैरेयान्श्च वरासवान् ।&lt;br&gt;&#xA;३९१. पानानि च महार्हाणि भक्ष्यान्श्चोच्चावचांस्तथा ॥&lt;br&gt;&#xA;३९२. सर्वमासीत् सुसन्तुष्टं हृष्टपुष्टजनायुतम् ।&lt;br&gt;&#xA;३९३. विश्वामित्रबलं राम वसिष्ठेनातितर्पितम् ॥&lt;br&gt;&#xA;३९४. विश्वामित्रोऽपि राजर्षिः हृष्टः पुष्टस्तदाभवत् ।&lt;br&gt;&#xA;३९५. युक्तः परमहर्षेण वसिष्ठमिदमब्रवीत् ॥&lt;br&gt;&#xA;३९६. पूजितोऽहं त्वया ब्रह्मन् पूजार्हेण सुसत्कृतः ।&lt;br&gt;&#xA;३९७. श्रूयतामभिधास्यामि वाक्यं वाक्यविशारद ॥&lt;br&gt;&#xA;३९८. गवां शतसहस्रेण दीयतां शबला मम ।&lt;br&gt;&#xA;३९९. रत्नं हि भगवन्नेतद्रत्नहारी च पार्थिवः ॥&lt;br&gt;&#xA;४००. यावदिच्छसि रत्नं वा हिरण्यं वा द्विजोत्तम ।&lt;br&gt;&#xA;४०१. तावद्ददामि तत्सर्वं शबला दीयतां मम ॥&lt;br&gt;&#xA;४०२. एवमुक्तस्तु भगवान् विश्वामित्रेण धीमता ।&lt;br&gt;&#xA;४०३. न दास्यामीति शबलां प्राह राजन् कथञ्चन ॥&lt;br&gt;&#xA;४०४. एतदेव हि मे रत्नमेतदेव हि मे धनम् ।&lt;br&gt;&#xA;४०५. एतदेव हि सर्वस्वमेतदेव हि जीवितम् ॥&lt;br&gt;&#xA;४०६. अदोमूलाः क्रियाः सर्वा मम राजन् न संशयः ।&lt;br&gt;&#xA;४०७. बहुना किं प्रलापेन न दास्ये कामदोहिनीम् ॥&lt;br&gt;&#xA;४०८. कामधेनुं वसिष्ठोऽपि यदा न त्यजते मुनिः ।&lt;br&gt;&#xA;४०९. तदास्य शबलां राम विश्वामित्रोऽन्वकर्षत ॥&lt;br&gt;&#xA;४१०. नीयमाना तु शबला राम राज्ञा महात्मना ।&lt;br&gt;&#xA;४११. निर्धूय तांस्तदा भृत्यान् शतशः शत्रुसूदन ।&lt;br&gt;&#xA;४१२. जगामानिलवेगेन पादमूलं महात्मनः ॥&lt;br&gt;&#xA;४१३. शबला सा रुदन्ती च क्रोशन्ती चेदमब्रवीत् ।&lt;br&gt;&#xA;४१४. वसिष्ठस्याग्रतः स्थित्वा मेघदुन्दुभिराविणी ॥&lt;br&gt;&#xA;४१५. भगवन् किं परित्यक्ता त्वयाहं ब्रह्मणः सुत ।&lt;br&gt;&#xA;४१६. यस्माद्राजभृता मां हि नयन्ते त्वत्सकाशतः ॥&lt;br&gt;&#xA;४१७. एवमुक्तस्तु ब्रह्मर्षिरिदं वचनमब्रवीत् ।&lt;br&gt;&#xA;४१८. शोकसन्तप्तहृदयां स्वसारमिव दुःखिताम् ॥&lt;br&gt;&#xA;४१९. न त्वां त्यजामि शबले नापि मेऽपकृतं त्वया ।&lt;br&gt;&#xA;४२०. एष त्वां नयते राजा बलान्मत्तो महाबलः ॥&lt;br&gt;&#xA;४२१. न हि तुल्यं बलं मह्यं राजा त्वद्य विशेषतः ॥&lt;br&gt;&#xA;४२२. इयमक्षौहिणी पूर्णा सवाजिरथसङ्कुला ।&lt;br&gt;&#xA;४२३. हस्तिध्वजसमाकीर्णा तेनासौ बलवत्तरः ॥&lt;br&gt;&#xA;४२४. एवमुक्ता वसिष्ठेन प्रत्युवाच विनीतवत् ।&lt;br&gt;&#xA;४२५. वचनं वचनज्ञा सा ब्रह्मर्षिमतुलप्रभम् ॥&lt;br&gt;&#xA;४२६. ब्रह्मन् ब्रह्मबलं दिव्यं क्षत्रात्तु बलवत्तरम् ।&lt;br&gt;&#xA;४२७. नियुङ्क्ष्व मां महातेजस्त्वद्ब्रह्मबलसम्भृताम् ।&lt;br&gt;&#xA;४२८. तस्य दर्पबलं यत्तन्नाशयामि दुरात्मनः ॥&lt;br&gt;&#xA;४२९. इत्युक्तस्तु तया राम वसिष्ठस्तु महायशाः ।&lt;br&gt;&#xA;४३०. सृजस्वेति तदोवाच बलं परबलारुजम् ॥&lt;br&gt;&#xA;४३१. तस्य तद्वचनं श्रुत्वा सुरभिः सासृजत्तदा ।&lt;br&gt;&#xA;४३२. तस्या हुम्भारवोत्सृष्टाः पप्लवाः शतशो नृप ।&lt;br&gt;&#xA;४३३. नाशयन्ति बलं सर्वं विश्वामित्रस्य पश्यतः ॥&lt;br&gt;&#xA;४३४. स राजा परमक्रुद्धः क्रोधविस्फारितेक्षणः ।&lt;br&gt;&#xA;४३५. पप्लवान्नाशयामास शस्त्रैरुच्छावचैरपि ॥&lt;br&gt;&#xA;४३६. दृष्ट्वा निषूदितं सैन्यं मुमोचास्त्राणि पार्थिवः ।&lt;br&gt;&#xA;४३७. यैस्तत्तपोवनं सर्वं निर्दग्धं चास्त्रतेजसा ॥&lt;br&gt;&#xA;४३८. वसिष्ठस्य च ये शिष्यास्तथैव मृगपक्षिणः ।&lt;br&gt;&#xA;४३९. विद्रवन्ति भयाद्भीता नानादिग्भ्यः सहस्रशः ॥&lt;br&gt;&#xA;४४०. वसिष्ठस्याश्रमपदं शून्यमासीन्महात्मनः ।&lt;br&gt;&#xA;४४१. वदतो वै वसिष्ठस्य मा भैरिति मुहुर्मुहुः ॥&lt;br&gt;&#xA;४४२. विश्वामित्रं तदा वाक्यं सरोषमिदमब्रवीत् ।&lt;br&gt;&#xA;४४३. आश्रमं चिरसंवृद्धं यद्विनाशितवानसि ।&lt;br&gt;&#xA;४४४. दुराचारोऽसि तन्मूढ तस्मात्त्वं न भविष्यसि ॥&lt;br&gt;&#xA;४४५. एवमुक्तो वसिष्ठेन विश्वामित्रो महाबलः ।&lt;br&gt;&#xA;४४६. आग्नेयमस्त्रमुत्क्षिप्य तिष्ठतिष्ठेति चाब्रवीत् ॥&lt;br&gt;&#xA;४४७. ब्रह्मदन्डं समुत्क्षिप्य कालदन्डमिवापरम् ।&lt;br&gt;&#xA;४४८. वसिष्ठो भगवान् क्रोधादिदं वचनमब्रवीत् ॥&lt;br&gt;&#xA;४४९. क्षत्रबन्धो स्थितोऽस्म्येष यद्बलं तद्विदर्शय ।&lt;br&gt;&#xA;४५०. नाशयाम्यद्य ते दर्पं शस्त्रस्य तव गाधिज ॥&lt;br&gt;&#xA;४५१. क्व च ते क्षत्रियबलं क्व च ब्रह्मबलं महत् ।&lt;br&gt;&#xA;४५२. पश्य ब्रह्मबलं दिव्यं मम क्षत्रियपांसन ॥&lt;br&gt;&#xA;४५३. तस्यास्त्रं गाधिपुत्रस्य घोरमाग्नेयमुद्यतम् ।&lt;br&gt;&#xA;४५४. ब्रह्मदण्डेन तच्छान्तमग्नेर्वेग इवाम्भसा ॥&lt;br&gt;&#xA;४५५. वारुणं चैव रौद्रं च ऐन्द्रं पाशुपतं तथा ।&lt;br&gt;&#xA;४५६. ऐषीकं चापि चिक्षेप कुपितो गाधिनन्दनः ॥&lt;br&gt;&#xA;४५७. तानि सर्वाणि दण्डेन ग्रसते ब्रह्मणः सुतः ॥&lt;br&gt;&#xA;४५८. तेषु शान्तेषु ब्रह्मास्त्रं क्षिप्तवान् गाधिनन्दनः ॥&lt;br&gt;&#xA;४५९. तदप्यस्त्रं महाघोरं ब्राह्मं ब्रह्मेण तेजसा ।&lt;br&gt;&#xA;४६०. वसिष्ठो ग्रसते सर्वं ब्रह्मदण्डेन राघव ॥&lt;br&gt;&#xA;४६१. ब्रह्मास्त्रं ग्रसमाणस्य वसिष्ठस्य महात्मनः ।&lt;br&gt;&#xA;४६२. त्रैलोक्यमोहनं रौद्रं रूपमासीत् सुदारुणम् ॥&lt;br&gt;&#xA;४६३. प्राज्वलद्ब्रह्मदण्डश्च वसिष्ठस्य करोद्यतः ।&lt;br&gt;&#xA;४६४. विधूम इव कालाग्निर्यमदण्ड इवापरः ॥&lt;br&gt;&#xA;४६५. ततोऽस्तुवन् मुनिगणा वसिष्ठं जपतां वरम् ।&lt;br&gt;&#xA;४६६. निगृहीतस्त्वया ब्रह्मन् विश्वामित्रो महातपाः ।&lt;br&gt;&#xA;४६७. प्रसीद जपतां श्रेष्ठ लोकाः सन्तु गतव्यथाः ॥&lt;br&gt;&#xA;४६८. एवमुक्तो महातेजाः शमं चक्रे महातपाः ।&lt;br&gt;&#xA;४६९. विश्वामित्रोऽपि निकृतो विनिश्वस्येदमब्रवीत् ॥&lt;br&gt;&#xA;४७०. धिग्बलं क्षत्रियबलं ब्रह्मतेजोबलं बलम् ।&lt;br&gt;&#xA;४७१. एकेन ब्रह्मदण्डेन सर्वास्त्राणि हतानि मे ॥&lt;br&gt;&#xA;४७२. ततः सन्तप्तहृदयः स्मरन् निग्रहमात्मनः ।&lt;br&gt;&#xA;४७३. विनिःश्वस्य विनिःश्वस्य कृतवैरो महात्मना ।&lt;br&gt;&#xA;४७४. स दक्षिणां दिशं गत्वा महिष्या सह राघव ।&lt;br&gt;&#xA;४७५. तताप परमं घोरं विश्वामित्रो महत्तपः ॥&lt;br&gt;&#xA;४७६. पुर्णे वर्षसहस्रे तु ब्रह्मा लोकपितामहः ।&lt;br&gt;&#xA;४७७. अब्रवीन्मधुरं वाक्यं विश्वामित्रं तपोधनम् ॥&lt;br&gt;&#xA;४७८. जिता राजर्षिलोकास्ते तपसा कुशिकात्मज ।&lt;br&gt;&#xA;४७९. अनेन तपसा त्वां तु राजर्षिरिति विद्महे ॥&lt;br&gt;&#xA;४८०.विश्वामित्रोऽपि तच्छ्रुत्वा ह्रिया किञ्चिदवाङ्मुखः ।&lt;br&gt;&#xA;४८१. दुःखेन महताविष्टः समन्युरिदमब्रवीत् ॥&lt;br&gt;&#xA;४८२. तपश्च सुमहत्तप्तं राजर्षिरिति मां विदुः ।&lt;br&gt;&#xA;४८३. देवाः सर्षिगणाः सर्वे नास्ति मन्ये तपःफलम् ॥&lt;br&gt;&#xA;४८४. एवं निश्चित्य मनसा भूय एव महातपाः ।&lt;br&gt;&#xA;४८५. तपश्चकार काकुत्स्थ परमं परमात्मवान् ।&lt;br&gt;&#xA;४८६. पुष्करेषु नरश्रेष्ठ दशवर्षशतानि च ॥&lt;br&gt;&#xA;४८७. पुर्णे वर्षसहस्रे तु व्रतस्नातं महामुनिम् ।&lt;br&gt;&#xA;४८८. अभ्यागच्छन् सुराः सर्वे तपःफलचिकीर्षवः ॥&lt;br&gt;&#xA;४८९. अब्रवीत् सुमहातेजा ब्रह्मा सुरुचिरं वचः ।&lt;br&gt;&#xA;४९०. ऋषिस्त्वमसि भद्रं ते स्वार्जितैः कर्मभिः शुभैः ॥&lt;br&gt;&#xA;४९१. विश्वामित्रो महातेजा जेतुकामो महायशाः ।&lt;br&gt;&#xA;४९२. कौशिकीतीरमासाद्य भूयस्तेपे महत्तपः ॥&lt;br&gt;&#xA;४९३. तस्य वर्षसहस्रं तु घोरं तप उपासतः ।&lt;br&gt;&#xA;४९४. उत्तरे पर्वते राम देवतानामभूद्भयम् ॥&lt;br&gt;&#xA;४९५. आमन्त्रयन् समागम्य सर्वे सर्षिगणाः सुराः ।&lt;br&gt;&#xA;४९६. महर्षिशब्दं लभतां साध्वयं कुशिकात्मजः ॥&lt;br&gt;&#xA;४९७. देवतानां वचः श्रुत्वा सर्वलोकपितामहः ।&lt;br&gt;&#xA;४९८. अब्रवीन्मधुरं वाक्यं विश्वामित्रं तपोधनम् ॥&lt;br&gt;&#xA;४९९. महर्षे स्वागतं वत्स तपसोग्रेण तोषितः ।&lt;br&gt;&#xA;५००. महत्त्वं ऋषिमुख्यत्त्वं ददामि तव कौशिक ॥&lt;br&gt;&#xA;५०१. प्राञ्जलिः प्रणतो भूत्वा सर्वलोकपितामहम् ।&lt;br&gt;&#xA;५०२. प्रत्युवाच ततो वाचं विश्वामित्रो महामुनिः ॥&lt;br&gt;&#xA;५०३. महर्षिशब्दमतुलं स्वार्जितैः कर्मभिः शुभैः ।&lt;br&gt;&#xA;५०४. यदि मे भगवन्नाह ततोऽहं विजितेन्द्रियः ॥&lt;br&gt;&#xA;५०५. तमुवाच ततो ब्रह्मा न तावत्त्वं जितेन्द्रियः ।&lt;br&gt;&#xA;५०६. यतस्व मुनिशार्दूल इत्युक्त्वा त्रिदिवं गतः ॥&lt;br&gt;&#xA;५०७. अथ हैमवतीं राम दिशं त्यक्त्वा महामुनिः ।&lt;br&gt;&#xA;५०८. पूर्वां दिशमनुप्राप्य तपस्तेपे सुदारुणम् ॥&lt;br&gt;&#xA;५०९. मौनं वर्षसहस्रस्य कृत्वा व्रतमनुत्तमम् ।&lt;br&gt;&#xA;५१०. चकाराप्रतिमं राम तपः परमदुष्करम् ॥&lt;br&gt;&#xA;५११. तस्य वर्षसहस्रस्य व्रते पूर्णे महाव्रतः ।&lt;br&gt;&#xA;५१२. भोक्तुमारब्धवानन्नं तस्मिन् काले रघूत्तम ॥&lt;br&gt;&#xA;५१३. इन्द्रो द्विजातिर्भूत्वा तं सिद्धमन्नमयाचत ॥&lt;br&gt;&#xA;५१४. तस्मै दत्त्वा तदा सिद्धं सर्वं विप्राय निश्चितः ।&lt;br&gt;&#xA;५१५. निःशेषितेऽन्ने भगवानभुक्त्वैव महातपाः ।&lt;br&gt;&#xA;५१६. न किञ्चिदवदद् विप्रं मौनव्रतमुपस्थितः ॥&lt;br&gt;&#xA;५१७. तस्यानुच्छ्वसमानस्य मूर्ध्नि धूमो व्यजायत ।&lt;br&gt;&#xA;५१८. त्रैलोक्यं येन सम्भ्रान्तमादीपितमिवाभवत् ॥&lt;br&gt;&#xA;५१९. ततः सुरगणाः सर्वे पितामहपुरोगमाः ।&lt;br&gt;&#xA;५२०. विश्वामित्रं महात्मानं वाक्यं मधुरमब्रुवन् ॥&lt;br&gt;&#xA;५२१. ब्रह्मर्षे स्वागतं तेऽस्तु तपसा स्म सुतोषिताः ।&lt;br&gt;&#xA;५२२. ब्राह्मण्यं तपसोग्रेण प्राप्तवानसि कौशिक ॥&lt;br&gt;&#xA;५२३. दीर्घमायुश्च ते ब्रह्मन् ददामि समरुद्गणः ॥&lt;br&gt;&#xA;५२४. पितामहवचः श्रुत्वा सर्वेषां च दिवौकसाम् ।&lt;br&gt;&#xA;५२५. कृत्वा प्रणामं मुदितो व्याजहार महामुनिः ॥&lt;br&gt;&#xA;५२६. ब्राह्मण्यं यदि ते प्राप्तं दीर्घमायुस्तथैवच ।&lt;br&gt;&#xA;५२७. ओङ्कारश्च वषट्कारो वेदाश्च वरयन्तु माम् ॥&lt;br&gt;&#xA;५२८. क्षत्रवेदविदां श्रेष्ठो ब्रह्मवेदविदामपि ।&lt;br&gt;&#xA;५२९. ब्रह्मपुत्रो वसिष्ठो मामेवं वदतु देवताः ।&lt;br&gt;&#xA;५३०. यद्ययं परमः कामः कृतो यान्तु सुरर्षभाः ॥&lt;br&gt;&#xA;५३१. ततः प्रसादितो देवैर्वसिष्ठो जपतां वरः ।&lt;br&gt;&#xA;५३२. सख्यं चकार ब्रह्मर्षिरेवमस्त्विति चाब्रवीत् ॥&lt;br&gt;&#xA;५३३. एवं त्वनेन ब्राह्मण्यं प्राप्तं राम महात्मना ।&lt;br&gt;&#xA;५३४. एष राम मुनिश्रेष्ठ एष विग्रहवान्स्तपः ।&lt;br&gt;&#xA;५३५. एष धर्मपरो नित्यं वीर्यस्यैष परायणम् ॥&lt;br&gt;&#xA;५३६. एवमुक्त्वा महातेजा विरराम द्विजोत्तमः ॥&lt;br&gt;&#xA;५३७. शतानन्दवचः श्रुत्वा रामलक्ष्मणसन्निधौ ।&lt;br&gt;&#xA;५३८. जनकः प्राञ्जलिर्वाक्यमुवाच कुशिकात्मजम् ॥&lt;br&gt;&#xA;५३९. विस्तरेण च ते ब्रह्मन् कीर्त्यमानं महत्तपः ।&lt;br&gt;&#xA;५४०. श्रुतं मया महातेजो रामेण च महात्मना ॥&lt;br&gt;&#xA;५४१. अप्रमेयं तपस्तुभ्यमप्रमेयं च ते बलम् ।&lt;br&gt;&#xA;५४२. अप्रमेया गुणाश्चैव नित्यं ते कुशिकात्मज ॥&lt;br&gt;&#xA;५४३. श्वः प्रभाते महातेजो द्रष्टुमर्हसि मां पुनः ।&lt;br&gt;&#xA;५४४. स्वागतं तपतां श्रेष्ठ मामनुज्ञातुमर्हसि ॥&lt;br&gt;&#xA;५४५. एवमुक्तो मुनिवरः प्रशस्य पुरुषर्षभम् ।&lt;br&gt;&#xA;५४६. विससर्जाशु जनकं प्रीतं प्रीतमनास्तदा ॥&lt;/p&gt;</description>
    </item>
    <item>
      <title>०५ ०५ सीतारामविवाहः</title>
      <link>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/05_sItArAmavivAhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/goraxapura-pAThaH/shrInivAsa-mUrti-sanxepaH/1_bAlakANDam/05_sItArAmavivAhaH/</guid>
      <description>&lt;p&gt;१. ततः प्रभाते विमले कृतकर्मा नराधिपः ।&lt;br&gt;&#xA;२. विश्वामित्रं महात्मानमाजुहाव सराघवम् ॥&lt;br&gt;&#xA;३. तमर्चयित्वा धर्मात्मा शास्त्रदृष्टेन कर्मणा ।&lt;br&gt;&#xA;४. राघवौ च महात्मानौ तदा वाक्यमुवाच ह ॥&lt;br&gt;&#xA;५. भगवन् स्वागतं तेऽस्तु किं करोमि तवानघ ।&lt;br&gt;&#xA;६. भवानाज्ञापयतु मामाज्ञाप्यो भवताह्यहम् ॥&lt;br&gt;&#xA;७. एवमुक्तस्तु धर्मात्मा जनकेन महात्मना ।&lt;br&gt;&#xA;८. प्रत्युवाच मुनिर्वीरं वाक्यं वाक्यविशारदः ॥&lt;br&gt;&#xA;९. पुत्रौ दशरथस्येमौ क्षत्रियौ लोकविश्रुतौ ।&lt;br&gt;&#xA;१०. द्रष्टुकामौ धनुःश्रेष्ठं यदेतत्त्वयि तिष्ठति ॥&lt;br&gt;&#xA;११. एतद्दर्शय भद्रं ते कृतकामौ नृपात्मजौ ।&lt;br&gt;&#xA;१२. दर्शनादस्य धनुषः यथेष्टं प्रतियास्यतः ॥&lt;br&gt;&#xA;१३. ततः स राजा जनकः सामन्तान् व्यादिदेश ह ।&lt;br&gt;&#xA;१४. धनुरानीयतां दिव्यं गन्धमाल्यविभूषितम् ॥&lt;br&gt;&#xA;१५. जनकेन समादिष्टाः सचिवाः प्राविशन् पुरीम् ।&lt;br&gt;&#xA;१६. तद्धनुः पुरतः कृत्वा निर्जग्मुः पार्थिवाज्ञया ॥&lt;br&gt;&#xA;१७. नृणां शतानि पञ्चाशद् व्यायतानां महात्मनाम् ।&lt;br&gt;&#xA;१८. मञ्जूषामष्टचक्रां तां समूहुस्ते कथञ्चन ॥&lt;br&gt;&#xA;१९. तामादाय तु मञ्जूषां आयसीं यत्र तद्धनुः ।&lt;br&gt;&#xA;२०. सुरोपमं ते जनकमूचुर्नृपतिमन्त्रिणः ॥&lt;br&gt;&#xA;२१. इदं धनुर्वरं राजन् पूजितं सर्वराजभिः ।&lt;br&gt;&#xA;२२. मिथिलाधिप राजेन्द्र दर्शनीयं यदिच्छसि ॥&lt;br&gt;&#xA;२३. तेषां नृपो वचः श्रुत्वा कृताञ्जलिरभाषत ।&lt;br&gt;&#xA;२४. विश्वामित्रं महात्मानं तौ चोभौ रामलक्ष्मणौ ॥&lt;br&gt;&#xA;२५. इदं धनुर्वरं ब्रह्मन् जनकैरभिपूजितम् ।&lt;br&gt;&#xA;२६. राजभिश्च महावीर्यैरशक्तैः पूरितुं पुरा ।&lt;br&gt;&#xA;२७. नैतत् सुरगणाः सर्वे नासुरा न च राक्षसाः ।&lt;br&gt;&#xA;२८. गन्धर्वयक्षप्रवराः सकिन्नरमहोरगाः ॥&lt;br&gt;&#xA;२९. क्व गतिर्मानुषाणां च धनुषोऽस्य प्रपूरणे ।&lt;br&gt;&#xA;३०. आरोपणे समायोगे वेपने तोलनेऽपि वा ॥&lt;br&gt;&#xA;३१. अथ मे कृषतः क्षेत्रं लाङ्गलादुत्थिता मया ।&lt;br&gt;&#xA;३२. क्षेत्रं शोधयता लब्धा नाम्ना सीतेति विश्रुता ॥&lt;br&gt;&#xA;३३. वीर्यशुल्केति मे कन्या स्थापितेयमयोनिजा ॥&lt;br&gt;&#xA;३४. यद्यस्य धनुषो रामः कुर्यादारोपणं मुने ।&lt;br&gt;&#xA;३५. सुतामयोनिजां सीतां दद्यां दाशरथेरहम् ॥&lt;br&gt;&#xA;३६. विश्वामित्रः स धर्मात्मा श्रुत्वा जनकभाषितम् ।&lt;br&gt;&#xA;३७. वत्स राम धनुः पश्य इति राघवमब्रवीत् ॥&lt;br&gt;&#xA;३८. महर्षेर्वचनाद्रामो यत्र तिष्ठति तद्धनुः ।&lt;br&gt;&#xA;३९. मञ्जूषां तामपावृत्य दृष्ट्वा धनुरथाब्रवीत् ॥&lt;br&gt;&#xA;४०. इदं धनुर्वरं ब्रह्मन् संस्पृशामीह पाणिना ।&lt;br&gt;&#xA;४१. यत्नवान्श्च भविष्यामि तोलने पूरणेऽपि वा ॥&lt;br&gt;&#xA;४२. बाढमित्यब्रवीद्राजा मुनिश्च समभाषत ॥&lt;br&gt;&#xA;४३. लीलया स धनुर्मध्ये जग्राह वचनान्मुनेः ।&lt;br&gt;&#xA;४४. पश्यतां नृसहस्राणां बहूनां रघुनन्दनः ॥&lt;br&gt;&#xA;४५. आरोपयित्वा धर्मात्मा पूरयामास तद्धनुः ।&lt;br&gt;&#xA;४६. तद्बभञ्ज धनुर्मध्ये नरश्रेष्ठो महायशाः ॥&lt;br&gt;&#xA;४७. तस्य शब्दो महानासीन्निर्घातसमनिस्स्वनः ।&lt;br&gt;&#xA;४८. भूमिकम्पश्च सुमहान् पर्वतस्येव दीर्यतः ॥&lt;br&gt;&#xA;४९. निपेतुश्च नराः सर्वे तस्य शब्देन मोहिताः ।&lt;br&gt;&#xA;५०. वर्जयित्वा मुनिवरं राजानं तौ च राघवौ ॥&lt;br&gt;&#xA;५१. प्रत्याश्वस्ते जने तस्मिन् राजा विगतसाध्वसः ।&lt;br&gt;&#xA;५२. उवाच प्राञ्जलिर्वाक्यं वाक्यज्ञो मुनिपुङ्गवम् ॥&lt;br&gt;&#xA;५३. भगवन् दृष्टवीर्यो मे रामो दशरथात्मजः ।&lt;br&gt;&#xA;५४. अत्यद्भुतमचिन्त्यं च न तर्कितमिदं मया ॥&lt;br&gt;&#xA;५५. मम सत्या प्रतिज्ञा च वीर्यशुल्केति कौशिक ।&lt;br&gt;&#xA;५६. सीता प्राणैर्बहुमता देया रामाय मे सुता ॥&lt;br&gt;&#xA;५७. भवतोऽनुमते ब्रह्मन् शीघ्रं गच्छन्तु मन्त्रिणः ।&lt;br&gt;&#xA;५८. मम कौशिक भद्रं ते अयोध्यां त्वरिते रथैः ॥&lt;br&gt;&#xA;५९. राजानं प्रश्रितैर्वाक्यैरानयन्तु पुरं मम ॥&lt;br&gt;&#xA;६०. कौशिकश्च तथेत्याह राजा चाभाष्य मन्त्रिणः ।&lt;br&gt;&#xA;६१. अयोध्यां प्रेषयामास धर्मात्मा कृतशासनान् ।&lt;br&gt;&#xA;६२. यथावृत्तं समाख्यातुमानेतुं च नृपं तदा ॥&lt;br&gt;&#xA;६३. जनकेन समादिष्टा दूतास्ते क्लान्तवाहनाः ।&lt;br&gt;&#xA;६४. त्रिरात्रिमुषिता मार्गे तेऽयोध्यां प्राविशन् पुरीम् ॥&lt;br&gt;&#xA;६५. ते राजवचनाद् दूता राजवेश्म प्रवेशिताः ।&lt;br&gt;&#xA;६६. राजानं प्रयता वाक्यमब्रुवन् मधुराक्षरम् ॥&lt;br&gt;&#xA;६७. मैथिलो जनको राजा साग्निहोत्रपुरस्कृतम् ।&lt;br&gt;&#xA;६८. कुशलं त्वां महाराज पृच्छते सपुरःसरम् ॥&lt;br&gt;&#xA;६९. पृष्ट्वा कुशलमव्यग्रं वैदेहो मिथिलाधिपः ।&lt;br&gt;&#xA;७०. कौशिकानुमते वाक्यं भवन्तमिदमब्रवीत् ॥&lt;br&gt;&#xA;७१. पूर्वं प्रतिज्ञा विदिता वीर्यशुल्का ममात्मजा ।&lt;br&gt;&#xA;७२. सेयं मम सुता राजन् विश्वामित्रपुरःसरैः ।&lt;br&gt;&#xA;७३. यदृच्छयागतैर्वीरैर्निर्जिता तव पुत्रकैः ॥&lt;br&gt;&#xA;७४. तच्च राजन् धनुर्दिव्यं मध्ये भग्नं महात्मना ।&lt;br&gt;&#xA;७५. रामेण हि महाराज महत्यां जनसंसदि ॥&lt;br&gt;&#xA;७६. अस्मै देया मया सीता वीर्यशुल्का महात्मने ।&lt;br&gt;&#xA;७७. प्रतिज्ञां कर्तुमिच्छामि तदनुज्ञातुमर्हसि ॥&lt;br&gt;&#xA;७८. सोपाध्यायो महाराज पुरोहितपुरःसरः ।&lt;br&gt;&#xA;७९. शीघ्रमागच्छ भद्रं ते द्रष्टुमर्हसि राघवौ ॥&lt;br&gt;&#xA;८०. एवं विदेहाधिपतिर्मधुरं वाक्यमब्रवीत् ।&lt;br&gt;&#xA;८१. विश्वामित्राभ्यनुज्ञातः शतानन्दमते स्थितः ॥&lt;br&gt;&#xA;८२. दूतवाक्यं तु तच्छ्रुत्वा राजा परमहर्षितः ।&lt;br&gt;&#xA;८३. वसिष्ठं वामदेवं च मन्त्रिणोऽन्यान्श्च सोऽब्रवीत् ॥&lt;br&gt;&#xA;८४. गुप्तः कुशिकपुत्रेण कौसल्यानन्दवर्धनः ।&lt;br&gt;&#xA;८५. लक्ष्मणेन सह भ्रात्रा विदेहेषु वसत्यसौ ॥&lt;br&gt;&#xA;८६. दृष्टवीर्यस्तु काकुत्स्थो जनकेन महात्मना ।&lt;br&gt;&#xA;८७. संप्रदानं सुतायास्तु राघवे कर्तुमिच्छति ॥&lt;br&gt;&#xA;८८. यदि वो रोचते वृत्तं जनकस्य महात्मनः ।&lt;br&gt;&#xA;८९. पुरीं गच्छामहे शीघ्रं मा भूत् कालस्य पर्ययः ॥&lt;br&gt;&#xA;९०. मन्त्रिणो बाढमित्याहुः सह सर्वैर्महर्षिभिः ।&lt;br&gt;&#xA;९१. सुप्रीतश्चाब्रवीद्राजा श्वो यात्रेति स मन्त्रिणः ॥&lt;br&gt;&#xA;९२. राजा दशरथो हृष्टः सोपाध्यायः स बान्धवः ।&lt;br&gt;&#xA;९३. गत्वा चतुरहं मार्गं विदेहानभ्युपेयिवान् ॥&lt;br&gt;&#xA;९४. राजा तु जनकः श्रीमान् श्रुत्वा पूजामकल्पयत् ।&lt;br&gt;&#xA;९५. उवाच च नरश्रेष्ठो नरश्रेष्ठं मुदान्वितः ॥&lt;br&gt;&#xA;९६. स्वागतं ते महाराज दिष्ट्या प्राप्तोऽसि राघव ।&lt;br&gt;&#xA;९७. पुत्रयोरुभयोः प्रीतिं लप्स्यसे वीर्यनिर्जिताम् ॥&lt;br&gt;&#xA;९८. दिष्ट्या प्राप्तो महातेजा वसिष्ठो भगवान् ऋषिः ।&lt;br&gt;&#xA;९९. सह सर्वैर्द्विजश्रेष्ठैर्देवैरिव शतक्रतुः ॥&lt;br&gt;&#xA;१००. दिष्ट्या मे निर्जिता विघ्ना दिष्ट्या मे पूजितं कुलम् ।&lt;br&gt;&#xA;१०१. राघवैः सह सम्बन्धाद्वीर्यश्रेष्ठैर्महात्मभिः ॥&lt;br&gt;&#xA;१०२. श्वः प्रभाते नरेन्द्रेन्द्र निर्वर्तयितुमर्हसि ।&lt;br&gt;&#xA;१०३. यज्ञस्यान्ते नरश्रेष्ठ विवाहं ऋषिसम्मतम् ॥&lt;br&gt;&#xA;१०४. तस्य तद्वचनं श्रुत्वा ऋषिमध्ये नराधिपः ।&lt;br&gt;&#xA;१०५. वाक्यं वाक्यविदां श्रेष्ठः प्रत्युवाच महीपतिम् ॥&lt;br&gt;&#xA;१०६. प्रतिग्रहो दातृवशः श्रुतमेतन्मया पुरा ।&lt;br&gt;&#xA;१०७. यथा वक्ष्यसि धर्मज्ञ तत्करिष्यामहे वयम् ॥&lt;br&gt;&#xA;१०८. धर्मिष्टं च यशस्यं च वचनं सत्यवादिनः ।&lt;br&gt;&#xA;१०९. श्रुत्वा विदेहाधिपतिः परं विस्मयमागतः ॥&lt;br&gt;&#xA;११०. ततः प्रभाते जनकः कृतकर्मा महर्षिभिः ।&lt;br&gt;&#xA;१११. उवाच वाक्यं वाक्यज्ञः शतानन्दं पुरोहितम् ॥&lt;br&gt;&#xA;११२. (कुशध्वजो मम भ्राता) यवीयानतिधार्मिकः ।&lt;br&gt;&#xA;११३. साङ्काश्यां पुण्यसङ्काशां पुरीमध्यवसच्छुभाम् ॥&lt;br&gt;&#xA;११४. तमहं द्रष्टुमिच्छामि यज्ञगोप्ता स मे मतः ।&lt;br&gt;&#xA;११५. प्रीतिं सोऽपि महातेजा इमां भोक्ता मया सह ॥&lt;br&gt;&#xA;११६. शासनात्तु नरेन्द्रस्य प्रययुः शीघ्रवाजिभिः ।&lt;br&gt;&#xA;११७. समानेतुं नरव्याघ्रं विष्णुमिन्द्राज्ञया यथा ॥&lt;br&gt;&#xA;११८. आज्ञयाथ नरेन्द्रस्य आजगाम कुशध्वजः ।&lt;br&gt;&#xA;११९. स ददर्श महात्मानं जनकं धर्मवत्सलम् ॥&lt;br&gt;&#xA;१२०. उपविष्टावुभौ तौ तु भ्रातरावतितेजसौ ।&lt;br&gt;&#xA;१२१. प्रेषयामासतुर्वीरौ मन्त्रिश्रेष्ठं सुदामनम् ॥&lt;br&gt;&#xA;१२२. गच्छ मन्त्रिपते शीघ्रमैक्ष्वाकममितप्रभम् ।&lt;br&gt;&#xA;१२३. आत्मजैः सह दुर्धर्षमानयस्व समन्त्रिणम् ॥&lt;br&gt;&#xA;१२४. औपकार्यं स गत्वा तु रघूणां कुलवर्धनम् ।&lt;br&gt;&#xA;१२५. ददर्श शिरसा चैनमभिवाद्येदमब्रवीत् ॥&lt;br&gt;&#xA;१२६. अयोध्याधिपते वीर वैदेहो मिथिलाधिपः ।&lt;br&gt;&#xA;१२७. स त्वां द्रष्टुं व्यवसितः सोपाध्यायपुरोहितम् ॥&lt;br&gt;&#xA;१२८. मन्त्रिश्रेष्ठवचः श्रुत्वा राजा सर्षिगणस्तदा ।&lt;br&gt;&#xA;१२९. सबन्धुरगमत्तत्र जनको यत्र वर्तते ॥&lt;br&gt;&#xA;१३०. वाक्यं वाक्यविदां श्रेष्ठो वैदेहमिदमब्रवीत् ॥&lt;br&gt;&#xA;१३१. विदितं ते महाराज इक्ष्वाकुकुलदैवतम् ।&lt;br&gt;&#xA;१३२. वक्ता सर्वेषु कृत्येषु वसिष्ठो भगवान् ऋषिः ॥&lt;br&gt;&#xA;१३३. विश्वामित्राभ्यनुज्ञातः सह सर्वैर्महर्षिभिः ।&lt;br&gt;&#xA;१३४. एष वक्ष्यति धर्मात्मा वसिष्ठो मे यथाक्रमम् ॥&lt;br&gt;&#xA;१३५. तूष्णीम्भूते दशरथे वसिष्ठो भगवान् ऋषिः ।&lt;br&gt;&#xA;१३६. उवाच वाक्यं वाक्यज्ञो वैदेहं सपुरोधसम् ॥&lt;br&gt;&#xA;१३७. अव्यक्तप्रभवो ब्रह्मा शाश्वतो नित्य अव्ययः ।&lt;br&gt;&#xA;१३८. तस्मान् मरीचिः सञ्जज्ञे मरीचेः काश्यपः सुतः ।&lt;br&gt;&#xA;१३९. विवस्वान् काश्यपाज्जज्ञे मनुर्वैवस्वतः स्मृतः ।&lt;br&gt;&#xA;१४०. मनुः प्रजापतिः पूर्वमिक्ष्वाकुस्तु मनोः सुतः ॥&lt;br&gt;&#xA;१४१. इकष्वाकुकुलजातानां वीराणां सत्यवादिनाम् ।&lt;br&gt;&#xA;१४२. रामलक्ष्मणयोरर्थे त्वत्सुते वरये नृप ।&lt;br&gt;&#xA;१४३. सदृशाभ्यां नरश्रेष्ठ सदृशे दातुमर्हसि ॥&lt;br&gt;&#xA;१४४. एवं ब्रुवाणं जनकः प्रत्युवाच कृताञ्जलिः ।&lt;br&gt;&#xA;१४५. राजाभूत् त्रिषु लोकेषु विश्रुतः स्वेनकर्मणा ।&lt;br&gt;&#xA;१४६. निमिः परमधर्मात्मा सर्वसत्त्ववतां वरः ॥&lt;br&gt;&#xA;१४७. (निमिवंशोद्भवौ आवां भ्रातरौ मुनिसत्तम)।&lt;br&gt;&#xA;१४८. कनीयानेष मे भ्राता अहं ज्येष्ठो महामुने ।&lt;br&gt;&#xA;१४९. ददामि परमप्रीतौ वध्वौ ते मुनिपुङ्गव ।&lt;br&gt;&#xA;१५०. सीतां रामाय भद्रं ते ऊर्मिलां लक्ष्मणाय च ॥&lt;br&gt;&#xA;१५१. रामलक्ष्मणयो राजन् गोदानं कारयस्व ह ।&lt;br&gt;&#xA;१५२. मघाह्यद्य महाबाहो तृतीये दिवसे विभो ।&lt;br&gt;&#xA;१५३. फल्गुन्यामुत्तरे राजन्स्तस्मिन् वैवाहिकं कुरु ॥&lt;br&gt;&#xA;१५४. तमुक्तवन्तं वैदेहं विश्वामित्रो महामुनिः ।&lt;br&gt;&#xA;१५५. उवाच वचनं वीरं वसिष्ठसहितो नृपम् ॥&lt;br&gt;&#xA;१५६. अचिन्त्यान्यप्रमेयानि कुलानि नरपुङ्गव ।&lt;br&gt;&#xA;१५७. इक्ष्वाकूणां विदेहानां नैषां तुल्योऽस्ति कश्चन ॥&lt;br&gt;&#xA;१५८. सद्र्शो धर्मसम्बन्धः सदृशो रूपसंपदा ।&lt;br&gt;&#xA;१५९. रामलक्ष्मणयो राजन् सीता चोर्मिलया सह ॥&lt;br&gt;&#xA;१६०. वक्तव्यं च नरश्रेष्ठ श्रूयतां वचनं मम ।&lt;br&gt;&#xA;१६१. भ्राता यवीयान् धर्मज्ञ एष राजा कुशध्वजः ।&lt;br&gt;&#xA;१६२. अस्य धर्मात्मनो राजन् रूपेणाप्रतिमं भुवि ।&lt;br&gt;&#xA;१६३. सुताद्वयं नरश्रेष्ठ पत्न्यर्थं वरयामहे ॥&lt;br&gt;&#xA;१६४. भरतस्य कुमारस्य शत्रुघ्नस्य च धीमतः ॥&lt;br&gt;&#xA;१६५. विश्वामित्रवचः श्रुत्वा वसिष्ठस्य मते तदा ।&lt;br&gt;&#xA;१६६. जनकः प्राञ्जलिर्वाक्यमुवाच मुनिपुङ्गवौ ॥&lt;br&gt;&#xA;१६७. कुलं धन्यमिदं मन्ये येषां नौ मुनिपुङ्गवौ ।&lt;br&gt;&#xA;१६८. सदृशं कुलसम्बन्धं यदाज्ञापयथः स्वयम् ॥&lt;br&gt;&#xA;१६९. परो धर्मः कृतं मह्यं शिष्योऽस्मि भवतोः सदा ।&lt;br&gt;&#xA;१७०. प्रभुत्वे नास्ति सन्देहो यथार्हं कर्तुमर्हथ ॥&lt;br&gt;&#xA;१७१. एकाह्ना राजपुत्रीणां चतसृणां महामुने ।&lt;br&gt;&#xA;१७२. पाणीन् गृह्णन्तु चत्वारो राजपुत्रा महाबलाः ॥&lt;br&gt;&#xA;१७३. उत्तरे दिवसे ब्रह्मन् फल्गुनीभ्यां मनीषिणः ।&lt;br&gt;&#xA;१७४. वैवाहिकं प्रशंसन्ति भगो यत्र प्रजापतिः ॥&lt;br&gt;&#xA;१७५. राजा दशरथो हृष्टः प्रत्युवाच महीपतिम् ।&lt;br&gt;&#xA;१७६. युवामसङ्ख्येयगुणौ भ्रातरौ मिथिलेश्वरौ ।&lt;br&gt;&#xA;१७७. स्वस्ति प्राप्नुहि भद्रं ते गमिष्यामि स्वमालयम् ॥&lt;br&gt;&#xA;१७८. स गत्वा निलयं राजा श्राद्धं कृत्वा विधानतः ।&lt;br&gt;&#xA;१७९. प्रभाते काल्यमुत्थाय चक्रे गोदानमुत्तमम् ॥&lt;br&gt;&#xA;१८०. यस्मिन्स्तु दिवसे राजा चक्रे गोदानमुत्तमम् ।&lt;br&gt;&#xA;१८१. तस्मिन्स्तु दिवसे शूरो युधाजित् समुपेयिवान् ॥&lt;br&gt;&#xA;१८२. दृष्ट्वा पृष्ट्वा च कुशलं राजानमिदमब्रवीत् ।&lt;br&gt;&#xA;१८३. केकयाधिपती राजा स्नेहात् कुशलमब्रवीत् ॥&lt;br&gt;&#xA;१८४. स्वस्रीयं मम राजेन्द्र द्रष्टुकामो महीपतिः ।&lt;br&gt;&#xA;१८५. तदर्थमुपयातोऽहमयोध्यां रघुनन्दन ॥&lt;br&gt;&#xA;१८६. श्रुत्वात्वहमयोध्यायां विवाहार्थं तवात्मजान् ।&lt;br&gt;&#xA;१८७. मिथिलामुपयातान्स्तु त्वया सह महीपते ।&lt;br&gt;&#xA;१८८. त्वरयाभ्युपयातोऽहं द्रष्टुकामो स्वसुः सुतम् ॥&lt;br&gt;&#xA;१८९. अथ राजा दशरथः प्रियातिथिमुपस्थितम् ।&lt;br&gt;&#xA;१९०. दृष्ट्वा परमसत्कारैः पूजनार्हमपूजयत् ॥&lt;br&gt;&#xA;१९१. युक्ते मुहूर्ते विजये सर्वाभरणभूषितैः ।&lt;br&gt;&#xA;१९२. भ्रातृभिः सहितो रामः कृतकौतुकमङ्गलः ॥&lt;br&gt;&#xA;१९३. वसिष्ठो भगवानेत्य वैदेहमिदमब्रवीत् ।&lt;br&gt;&#xA;१९४. राजा दशरथो राजा कृतकौतुकमङ्गलैः ।&lt;br&gt;&#xA;१९५. पुत्रैर्नरवरश्रेष्ठ दातारमभिकाङ्क्षते ॥&lt;br&gt;&#xA;१९६. इत्युक्तः परमोदारो वसिष्ठेन महात्मना ।&lt;br&gt;&#xA;१९७. प्रत्युवाच महातेजा वाक्यं परमधर्मवित् ॥&lt;br&gt;&#xA;१९८. कः स्थितः प्रतिहारो मे कस्याज्ञा संप्रतीक्षते ।&lt;br&gt;&#xA;१९९. स्वगृहे को विचारोऽस्ति यथा राज्यमिदं तव ॥&lt;br&gt;&#xA;२००. कृतकौतुकसर्वस्वा वेदिमूलमुपागताः ।&lt;br&gt;&#xA;२०१. मम कन्या मुनिश्रेष्ठ दीप्ता वह्नेरिवार्चिषः ॥&lt;br&gt;&#xA;२०२. सज्जोऽहं त्वत्प्रतीक्षोऽस्मि वेद्यामस्यां प्रतिष्ठितः ।&lt;br&gt;&#xA;२०३. अविघ्नं कुरु तां राजा किमर्थमवलम्बते ॥&lt;br&gt;&#xA;२०४. तद्वाक्यं जनकेनोक्तं श्रुत्वा दशरथस्तदा ।&lt;br&gt;&#xA;२०५. प्रवेशयामास सुतान् सर्वान् ऋषिगणानपि ॥&lt;br&gt;&#xA;२०६. विश्वामित्रं पुरस्कृत्य शतानन्दं च धार्मिकम् ।&lt;br&gt;&#xA;२०७. प्रपामध्ये तु विधिवद्वेदिं कृत्वा महातपाः ।&lt;br&gt;&#xA;२०८. अग्निमाधाय वेद्यां तु विधिमन्त्रपुरस्कृतम् ।&lt;br&gt;&#xA;२०९. जुहावाग्नौ महातेजा वसिष्ठो भगवान् ऋषिः ॥&lt;br&gt;&#xA;२१०. ततः सीतां समानीय सर्वाभरणभूषिताम् ।&lt;br&gt;&#xA;२११. समक्षमग्नेः संस्थाप्य राघवाभिमुखे तदा ।&lt;br&gt;&#xA;२१२. अब्रवीज्जनको राजा कौसल्यानन्दवर्धनम् ॥&lt;br&gt;&#xA;२१३. इयं सीता मम सुता सहधर्मचरी तव ।&lt;br&gt;&#xA;२१४. प्रतीच्छ चैनां भद्रं ते पाणिं गृह्णीष्व पाणिना ॥&lt;br&gt;&#xA;२१५. पतिव्रता महाभागा छायेवानुगता सदा ।&lt;br&gt;&#xA;२१६. इत्युक्त्वा प्राक्षिपद्राजा मन्त्रपूतं जलं तदा ॥&lt;br&gt;&#xA;२१७. साधु साध्विति देवानां ऋषीणां वदतां तदा ।&lt;br&gt;&#xA;२१८. देवदुन्दुभिनिर्घोषः पुष्पवर्षो महानभूत् ॥&lt;br&gt;&#xA;२१९. एवं दत्त्वा तदा सीतां मन्त्रोदकपुरस्कृताम् ।&lt;br&gt;&#xA;२२०. अब्रवीज्जनको राजा हर्षेणाभिपरिप्लुतः ॥&lt;br&gt;&#xA;२२१. लक्ष्मणागच्छ भद्रं ते ऊर्मिलामुद्यतां मया ।&lt;br&gt;&#xA;२२२. प्रतीच्छ पाणिं गृह्णीष्व माभूत् कालस्य पर्ययः ॥&lt;br&gt;&#xA;२२३. तमेवमुक्त्वा जनको भरतं चाभ्यभाषत ।&lt;br&gt;&#xA;२२४. गृहाण पाणिं माण्डव्याः पाणिना रघुनन्दन ॥&lt;br&gt;&#xA;२२५. शत्रुघ्नं चापि धर्मात्मा अब्रवीज्जनकेश्वरः ।&lt;br&gt;&#xA;२२६. श्रुतकीर्त्या महाबाहो पाणिं गृह्णीष्व पाणिना ॥&lt;br&gt;&#xA;२२७. अग्निं प्रदक्षिणीकृत्य वेदिं राजानमेव च ।&lt;br&gt;&#xA;२२८. ऋषीन्श्चैव महात्मानः सभार्या रघुसत्तमाः ।&lt;br&gt;&#xA;२२९. यथोक्तेन तदा चक्रुर्विवाहं विधिपूर्वकम् ॥&lt;br&gt;&#xA;२३०. ननृतुश्चाप्सरस्सङ्घा गन्धर्वाश्च जगुः कलम् ।&lt;br&gt;&#xA;२३१. विवाहे रघुमुख्यानां तदद्भुतमदृश्यत ॥&lt;br&gt;&#xA;२३२. ईदृशे वर्तमाने तु तूर्योद्घुष्टनिनादिते ।&lt;br&gt;&#xA;२३३. त्रिरग्निं ते परिक्रम्य ऊहुर्भार्या महौजसः ॥&lt;br&gt;&#xA;२३४. अथ रात्र्यां व्यतीतायां विश्वामित्रो महामुनिः ।&lt;br&gt;&#xA;२३५. आपृष्ट्वा तौ च राजानौ जगामोत्तरपर्वतम् ॥&lt;br&gt;&#xA;२३६. विश्वामित्रे गते राजा वैदेहं मिथिलाधिपम् ।&lt;br&gt;&#xA;२३७. आपृष्ट्वाथ जगामाशु राजा दशरथः पुरीम् ॥&lt;br&gt;&#xA;२३८. अथ राजा विदेहानां ददौ कन्याधनं बहु ॥&lt;br&gt;&#xA;२३९. दत्त्वा बहुधनं राजा समनुज्ञाप्य पार्थिवम् ।&lt;br&gt;&#xA;२४०. प्रविवेश स्वनिलयं मिथिलां मिथिलेश्वरः ॥&lt;br&gt;&#xA;२४१. गच्छन्तं तं नरव्याघ्रं सर्षिसङ्घं सराघवम् ।&lt;br&gt;&#xA;२४२. घोराः स्म पक्षिणो वाचो व्याहरन्ति ततस्ततः ॥&lt;br&gt;&#xA;२४३. तमसा संवृतः सूर्यः सर्वा न प्रबभुर्दिशः ।&lt;br&gt;&#xA;२४४. भस्मना चावृतं सर्वं सम्मूढमिव तद्बलम् ॥&lt;br&gt;&#xA;२४५. वसिष्ठश्चर्षयश्चान्ये राजा च ससुतस्तदा ।&lt;br&gt;&#xA;२४६. ससञ्ज्ञा इव तत्रासन् सर्वमन्यद्विचेतनम् ॥&lt;br&gt;&#xA;२४७. तस्मिंस्तमसि घोरे तु भस्मच्छन्नेव सा चमूः ।&lt;br&gt;&#xA;२४८. ददर्श भीमसङ्काशं जटामण्डलधारिणम् ।&lt;br&gt;&#xA;२४९. भार्गवं जामदग्न्यं तं राजराजविमर्दिनम् ।&lt;br&gt;&#xA;२५०. स्कन्धे चासाद्य परशुं धनुर्विद्युद्गणोपमम् ।&lt;br&gt;&#xA;२५१. प्रगृह्य शरमुख्यं च त्रिपुरघ्नं यथा शिवम् ॥&lt;br&gt;&#xA;२५२. तं दृष्ट्वा भीमसङ्काशं ज्वलन्तमिव पावकम् ।&lt;br&gt;&#xA;२५३. वसिष्ठप्रमुखा विप्रा जपहोमपरायणाः ।&lt;br&gt;&#xA;२५४. सङ्गता मुनयः सर्वे सञ्जजल्पुरथो मिथः ॥&lt;br&gt;&#xA;२५५. पूर्वं क्षत्रवधं कृत्वा गतमन्युर्गतज्वरः ।&lt;br&gt;&#xA;२५६. क्षत्रस्योत्सादनं भूयो नखल्वस्य चिकीर्षितम् ॥&lt;br&gt;&#xA;२५७. एवमुक्त्वार्घ्यमादाय भार्गवं भीमदर्शनम् ।&lt;br&gt;&#xA;२५८. ऋषयो रामरामेति वचो मधुरमब्रुवन् ॥&lt;br&gt;&#xA;२५९. प्रतिगृह्य तु तां पूजां ऋषिदत्तां प्रतापवान् ।&lt;br&gt;&#xA;२६०. रामं दाशरथिं रामो जामदग्न्योऽभ्यभाषत ॥&lt;br&gt;&#xA;२६१. राम दाशरथे राम वीर्यं ते श्रूयतेऽद्भुतम् ।&lt;br&gt;&#xA;२६२. धनुषो भेदनं चैव निखिलेन मया श्रुतम् ॥&lt;br&gt;&#xA;२६३. तच्छ्रुत्वाहमनुप्राप्तो धनुर्गृह्य परं शुभम् ।&lt;br&gt;&#xA;२६४. तदिदं वैष्णवं राम पितृपैतामहं महत् ।&lt;br&gt;&#xA;२६५. क्षत्रधर्मं पुरस्कृत्य गृह्णीष्व धनुरुत्तमम् ॥&lt;br&gt;&#xA;२६६. इदं च वैष्णवं राम धनुः परपुरञ्जयम् ।&lt;br&gt;&#xA;२६७. ऋचीके भार्गवे प्रादाद्विष्णुः सम्न्यासमुत्तमम् ॥&lt;br&gt;&#xA;२६८. ऋचीकस्तु महातेजाः पुत्रस्याप्रतिकर्मणः ।&lt;br&gt;&#xA;२६९. पितुर्मम ददौ दिव्यं जमदग्नेर्महात्मनः ॥&lt;br&gt;&#xA;२७०. योजयस्व धनुश्श्रेष्ठे शरं परपुरञ्जयम् ।&lt;br&gt;&#xA;२७१. यदि शक्नोषि काकुत्स्थ द्वन्द्वं दास्यामि ते ततः ॥&lt;br&gt;&#xA;२७३. श्रुत्वा तज्जामदग्न्यस्य वाक्यं दाशरथिस्तदा ।&lt;br&gt;&#xA;२७४. गौरवाद्यन्त्रितकथः पितू राममथाब्रवीत् ॥&lt;br&gt;&#xA;२७५. वीर्यहीनमिवाशक्तं क्षत्रधर्मेण भार्गव ।&lt;br&gt;&#xA;२७६. अवजानासि मे तेजः पश्य मेऽद्य पराक्रमम् ॥&lt;br&gt;&#xA;२७७. इत्युक्त्वा राघवः क्रुद्धो भार्गवस्य शरासनम् ।&lt;br&gt;&#xA;२७८. शरं च प्रतिजग्राह हस्ताल्लघुपराक्रमः ॥&lt;br&gt;&#xA;२७९. आरोप्य स धनू रामः शरं सज्यं चकार ह ।&lt;br&gt;&#xA;२८०. जामदग्न्यं ततो रामं रामः क्रुद्धोऽब्रवीद्वचः ॥&lt;br&gt;&#xA;२८१. ब्राह्मणोऽसीति पूज्यो मे विश्वामित्रकृतेन च ।&lt;br&gt;&#xA;२८२. तस्माच्छक्तो न ते राम मोक्तुं प्राणहरं शुभम् ॥&lt;br&gt;&#xA;२८३. इमां पादगतिं राम तपोबलसमार्जितान् ।&lt;br&gt;&#xA;२८४. लोकानप्रतिमान् वा ते हनिष्यामि यदिच्छसि ॥&lt;br&gt;&#xA;२८५. जडीकृते तदा लोके रामे वरधनुर्धरे ।&lt;br&gt;&#xA;२८६. निर्वीर्यो जामदग्न्योऽसौ रामो राममुदैक्षत ॥&lt;br&gt;&#xA;२८७. तेजोऽभिहितवीर्यत्वाज्जामदग्न्यो जडीकृतः ।&lt;br&gt;&#xA;२८८. रामं कमलपत्राक्षं मन्दं मन्दमुवाच ह ॥&lt;br&gt;&#xA;२८९. लोकास्त्वप्रतिमा राम निर्जितास्तपसा मया ।&lt;br&gt;&#xA;२९०. जहि तान् शरमुख्येन मा भूत्कालस्य पर्ययः ॥&lt;br&gt;&#xA;२९१. अक्षयं मधुहन्तारं जानामि त्वां सुरोत्तमम् ।&lt;br&gt;&#xA;२९२. धनुषोऽस्य परामर्षात् स्वस्ति तेऽस्तु परन्तप ॥&lt;br&gt;&#xA;२९३. तथा ब्रुवति रामे तु जामदग्न्ये प्रतापवान् ।&lt;br&gt;&#xA;२९४. रामो दाशरथिः श्रीमान् चिक्षेप शरमुत्तमम् ॥&lt;br&gt;&#xA;२९५. स हतान् दृश्य रामेण स्वान् लोकान् तपसार्जितान् ।&lt;br&gt;&#xA;२९६. जामदग्न्यो जगामाशु महेन्द्रं पर्वतोत्तमम् ॥&lt;br&gt;&#xA;२९७. ततो वितिमराः सर्वा दिशश्चोपदिशस्तथा ।&lt;br&gt;&#xA;२९८. सुराः सर्षिगणा रामं प्रशशंसुरुदायुधम् ॥&lt;br&gt;&#xA;२९९. अभिवाद्य ततो रामो वसिष्ठप्रमुखान् ऋषीन् ।&lt;br&gt;&#xA;३००. पितरं विह्वलं दृष्ट्वा प्रोवाच रघुनन्दनः ॥&lt;br&gt;&#xA;३०१. जामदग्न्यो गतो रामः प्रयातु चतुरङ्गिणी ।&lt;br&gt;&#xA;३०२. अयोध्याभिमुखी सेना त्वया नाथेन पालिता ॥&lt;br&gt;&#xA;३०३. रामस्य वचनं श्रुत्वा राजा दशरथः सुतम् ।&lt;br&gt;&#xA;३०४. बाहुभ्यां संपरिष्वज्य मूर्ध्नि चाघ्राय राघवम् ।&lt;br&gt;&#xA;३०५. गतो राम इति श्रुत्वा हृष्टः प्रमुदितो नृपः ॥&lt;br&gt;&#xA;३०६. पुनर्जातं तदा मेने पुत्रमात्मानमेव च ।&lt;br&gt;&#xA;३०७. चोदयामास तां सेनां जगामाशु ततः पुरीम् ॥&lt;br&gt;&#xA;३०८. पताकाध्वजिनीं रम्यां तूर्योद्घुष्टनिनादिताम् ।&lt;br&gt;&#xA;३०९. सिक्तराजपथां रम्यां प्रकीर्णकुसुमोत्कराम् ।&lt;br&gt;&#xA;३१०. राजप्रवेशसुमुखैः पौरैर्मङ्गलवादिभिः ।&lt;br&gt;&#xA;३११. संपूर्णां प्राविशद्राजा जनौघैः समलङ्कृताम् ॥&lt;br&gt;&#xA;३१२. अभिवाद्याभिवाद्यान्श्च सर्वा राजसुतास्तदा ।&lt;br&gt;&#xA;३१३. रेमिरे मुदिताः सर्वा भर्तृभिः सहिता रहः ॥&lt;br&gt;&#xA;३१४. कस्यचित्त्वथ कालस्य राजा दशरथः सुतम् ।&lt;br&gt;&#xA;३१५. भरतं कैकयीपुत्रमब्रवीद्रघुनन्दनः ॥&lt;br&gt;&#xA;३१६. अयं केकयराजस्य पुत्रो वसति पुत्रक ।&lt;br&gt;&#xA;३१७. त्वां नेतुमागतो वीर युधाजिन्मातुलस्तव ॥&lt;br&gt;&#xA;३१८. श्रुत्वा दशरथस्यैतद्भरतः कैकयीसुतः ।&lt;br&gt;&#xA;३१९. गमनायाभिचक्राम शत्रुघ्नसहितस्तदा ॥&lt;br&gt;&#xA;३२०. आपृच्छ्य पितरं शूरो रामं चाक्लिष्टकारिणम् ।&lt;br&gt;&#xA;३२१. मातृश्चापि नरश्रेष्ठो शत्रुघ्नसहितो ययौ ॥&lt;br&gt;&#xA;३२२. गते च भरते रामो लक्ष्मणश्च महाबलः ।&lt;br&gt;&#xA;३२३. पितरं देवसङ्काशं पूजयामासतुस्तदा ॥&lt;br&gt;&#xA;३२४. पितुराज्ञां पुरस्कृत्य पौरकार्याणि सर्वशः ।&lt;br&gt;&#xA;३२५. चकार रामो धर्मात्मा प्रियाणि च हितानि च ॥&lt;br&gt;&#xA;३२६. एवं दशरथः प्रीतो ब्राह्मणा नैगमास्तदा ।&lt;br&gt;&#xA;३२७. रामस्य शीलवृत्तेन सर्वे विषयवासिनः ॥&lt;br&gt;&#xA;३२८. रामस्तु सीतया सार्धं विजहार बहूनृतून् ।&lt;br&gt;&#xA;३२९. मनस्वी तद्गतस्तस्या नित्यं हृदि समर्पितः ॥&lt;br&gt;&#xA;३३०. प्रिया तु सीता रामस्य दाराः पितृकृता इति ।&lt;br&gt;&#xA;३३१. गुणाद्रूपगुणाच्चापि प्रीतिर्भूयोऽभ्यवर्धत ॥&lt;br&gt;&#xA;३३२. तस्याश्च भर्ता द्विगुणं हृदये परिवर्तते ।&lt;br&gt;&#xA;३३३. अन्तर्जातमपि व्यक्तमाख्याति हृदयं हृदा ॥&lt;br&gt;&#xA;३३४. तस्य भूयो विशेषेण मैथिली जनकात्मजा ।&lt;br&gt;&#xA;३३५. देवताभिः समा रूपे सीता श्रीरिव रूपिणी ॥&lt;br&gt;&#xA;३३६. तया स राजर्षि सुतोऽभिरामया&lt;br&gt;&#xA;३३७. समेयिवानुत्तमराजकन्यया ।&lt;br&gt;&#xA;३३८. अतीव रामः शुशुभेऽतिकामया&lt;br&gt;&#xA;३३९. विभुः श्रिया विष्णुरिवामरेश्वरः ॥&lt;/p&gt;</description>
    </item>
  </channel>
</rss>
