<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५-सीता-भाषणम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/</link>
    <description>Recent content in &#43;०५-सीता-भाषणम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/index.xml" rel="self" type="application/rss+xml" />
    <item>
      <title>०३० हनुमत्संभ्रमः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/030_hanumatsaMbhramaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/030_hanumatsaMbhramaH/</guid>
      <description>&lt;p&gt;हनुमानपि विश्रान्तः सर्वं शुश्राव तत्त्वतः।&lt;br&gt;&#xA;सीतायास्त्रिजटायाश्च राक्षसीनां च तर्जनम् ॥ 5.30.1 ॥&lt;br&gt;&#xA;अवेक्षमाणस्तां देवीं देवतामिव नन्दने।&lt;br&gt;&#xA;ततो बहुविधां चिन्तां चिन्तयामास वानरः ॥ 5.30.2 ॥&lt;br&gt;&#xA;यां कपीनां सहस्राणि सुबहून्ययुतानि च।&lt;br&gt;&#xA;दिक्षु सर्वासु मार्गन्ते सेयमासादिता मया ॥ 5.30.3 ॥&lt;br&gt;&#xA;चारेण तु सुयुक्तेन शत्रोः शक्तिमवेक्षता।&lt;br&gt;&#xA;गूढेन चरता तावदवेक्षितमिदं मया ॥ 5.30.4 ॥&lt;br&gt;&#xA;राक्षसानां विशेषश्च पुरी चेयमवेक्षिता।&lt;br&gt;&#xA;राक्षसाधिपतेरस्य प्रभावो रावणस्य च ॥ 5.30.5 ॥&lt;br&gt;&#xA;युक्तं तस्याप्रमेयस्य सर्वसत्त्वदयावतः।&lt;br&gt;&#xA;समाश्वासयितुं भार्यां पतिदर्शनकाङ्क्षिणीम् ॥ 5.30.6 ॥&lt;br&gt;&#xA;अहमाश्वासयाम्येनां पूर्णचन्द्रनिभाननाम्।&lt;br&gt;&#xA;अदृष्टदुःखां दुःखार्तां दुःखस्यान्तमगच्छतीम् ॥ 5.30.7 ॥&lt;br&gt;&#xA;यद्यप्यहमिमां देवीं शोकोपहतचेतनाम्।&lt;br&gt;&#xA;अनाश्वास्य गमिष्यामि दोषवद् गमनं भवेत् ॥ 5.30.8 ॥&lt;br&gt;&#xA;गते हि मयि तत्रेयं राजपुत्री यशस्विनी।&lt;br&gt;&#xA;परित्राणमविन्दन्ती जानकी जीवितं त्यजेत् ॥ 5.30.9 ॥&lt;br&gt;&#xA;मया च स महाबाहुः पूर्णचन्द्रनिभाननः।&lt;br&gt;&#xA;समाश्वासयितुं न्याय्यः सीतादर्शनलालसः ॥ 5.30.10 ॥&lt;br&gt;&#xA;निशाचरीणां प्रत्यक्षमनर्हं चापि भाषणम्।&lt;br&gt;&#xA;कथं तु खलु कर्तव्यमिदं कृच्छ्रगतो ह्यहम् ॥ 5.30.11 ॥&lt;br&gt;&#xA;अनेन रात्रिशेषेण यदि नाश्वास्यते मया।&lt;br&gt;&#xA;सर्वथा नास्ति सन्देहः परित्यक्ष्यति जीवितम् ॥ 5.30.12 ॥&lt;br&gt;&#xA;रामश्च यदि पृच्छेन्मां किं मां सीताऽब्रवीद्वचः।&lt;br&gt;&#xA;किमहं दं प्रतिब्रूयामसम्भाष्य सुमध्यमाम् ॥ 5.30.13 ॥&lt;br&gt;&#xA;सीतासन्देशरहितं मामितस्त्वरया गतम्।&lt;br&gt;&#xA;निर्दहेदपि काकुत्स्थः क्रुद्धस्तीव्रेण चक्षुषा ॥ 5.30.14 ॥&lt;br&gt;&#xA;यदि चोद्योजयिष्यामि भर्तारं रामकारणात्।&lt;br&gt;&#xA;व्यर्थमागमनं तस्य ससैन्यस्य भविष्यति ॥ 5.30.15 ॥&lt;br&gt;&#xA;अन्तरं त्वहमासाद्य राक्षसीनामिह स्थितः।&lt;br&gt;&#xA;शनैराश्वासयिष्यामि सन्तापबहुलामिमाम् ॥ 5.30.16 ॥&lt;br&gt;&#xA;अहं त्वति तनुश्चैव वानरश्च विशेषतः।&lt;br&gt;&#xA;वाचं चोदाहरिष्यामि मानुषीमिह संस्कृताम् ॥ 5.30.17 ॥&lt;br&gt;&#xA;रावणं मन्यमाना मां सीता भीता भविष्यति।&lt;br&gt;&#xA;वानरस्य विशेषेण कथं स्यादभिभाषणम् ॥ 5.30.18 ॥&lt;br&gt;&#xA;अवश्यमेव वक्तव्यं मानुषं वाक्यमर्थवत्।&lt;br&gt;&#xA;मया सान्त्वयितुं शक्या नान्यथेयमनिन्दिता ॥ 5.30.19 ॥&lt;br&gt;&#xA;सेयमालोक्य मे रूपं जानकी भाषितं तथा।&lt;br&gt;&#xA;रक्षोभिस्त्रासिता पूर्वं भूयस्त्रासं गमिष्यति ॥ 5.30.20 ॥&lt;br&gt;&#xA;ततो जातपरित्रासा शब्दं कुर्यान्मनस्विनी।&lt;br&gt;&#xA;जानमाना विशालाक्षी रावणं कामरूपिणम् ॥ 5.30.21 ॥&lt;br&gt;&#xA;सीतया च कृते शब्दे सहसा राक्षसीगणः।&lt;br&gt;&#xA;नानाप्रहरणो घोरः समेयादन्तकोपमः ॥ 5.30.22 ॥&lt;br&gt;&#xA;ततो मां सम्परिक्षिप्य सर्वतो विकृताननाः।&lt;br&gt;&#xA;वधे च ग्रहणे चैव कुर्युर्यत्नं यथाबलम् ॥ 5.30.23 ॥&lt;br&gt;&#xA;गृह्य शाखाः प्रशाखाश्च स्कन्धांश्चोत्तमशाखिनाम्।&lt;br&gt;&#xA;दृष्ट्वा विपरिधावन्तं भवेयुर्भयशङ्किताः ॥ 5.30.24 ॥&lt;br&gt;&#xA;मम रूपं च सम्प्रेक्ष्य वने विचरतो महत्।&lt;br&gt;&#xA;राक्षस्यो भयवित्रस्ता भवेयुर्विकृताननाः ॥ 5.30.25 ॥&lt;br&gt;&#xA;ततः कुर्युः समाह्वानं राक्षस्यो रक्षसामपि।&lt;br&gt;&#xA;राक्षसेन्द्रनियुक्तानां राक्षसेन्द्रनिवेशने ॥ 5.30.26 ॥&lt;br&gt;&#xA;ते शूलशक्तिनिस्त्रिंशविविधायुधपाणयः।&lt;br&gt;&#xA;आपतेयुर्विमर्देऽस्मिन् वेगेनोद्विग्नकारिणः ॥ 5.30.27 ॥&lt;br&gt;&#xA;संरुद्धस्तैस्तु परितो विधमन् रक्षसां बलम्।&lt;br&gt;&#xA;शक्नुयां न तु सम्प्राप्तुं परं पारं महोदधेः ॥ 5.30.28 ॥&lt;br&gt;&#xA;मां वा गृह्णीयुराप्लुत्य बहवः शीघ्रकारिणः।&lt;br&gt;&#xA;स्यादियं चागृहीतार्था मम च ग्रहणं भवेत् ॥ 5.30.29 ॥&lt;br&gt;&#xA;हिंसाभिरुचयो हिंस्युरिमां वा जनकात्मजाम्।&lt;br&gt;&#xA;विपन्नं स्यात्ततः कार्यं रामसुग्रीवयोरिदम् ॥ 5.30.30 ॥&lt;br&gt;&#xA;उद्देशे नष्टमार्गेऽस्मिन् राक्षसैः परिवारिते।&lt;br&gt;&#xA;सागरेण परिक्षिप्ते गुप्त वसति जानकी ॥ 5.30.31 ॥&lt;br&gt;&#xA;विशस्ते वा गृहीते वा रक्षोभिर्मयि संयुगे।&lt;br&gt;&#xA;नान्यं पश्यामि रामस्य साहाय्यं कार्यसाधने ॥ 5.30.32 ॥&lt;br&gt;&#xA;विमृशंश्च न पश्यामि यो हते मयि वानरः।&lt;br&gt;&#xA;शतयोजनविस्तीर्णं लङ्गयेत महोदधिम् ॥ 5.30.33 ॥&lt;br&gt;&#xA;कामं हन्तुं समर्थोऽस्मि सहस्राण्यपि रक्षसाम्।&lt;br&gt;&#xA;नतु शक्ष्यामि सम्प्राप्तुं परं पारं महोदधेः ॥ 5.30.34 ॥&lt;br&gt;&#xA;असत्यानि च युद्धानि संशयो मे न रोचते।&lt;br&gt;&#xA;कश्च निस्संशयं कार्यं कुर्यात् प्राज्ञः ससंशयम् ॥ 5.30.35 ॥&lt;br&gt;&#xA;प्राणत्यागश्च वैदेह्या भवेदनभिभाषणे।&lt;br&gt;&#xA;एष दोषो महान् हि स्यान्मम सीताभिभाषणे ॥ 5.30.36 ॥&lt;br&gt;&#xA;भूताश्चार्था विनश्यन्ति देशकालविरोधिताः।&lt;br&gt;&#xA;विक्लवं दूतमासाद्य तमः सूर्योदये यथा ॥ 5.30.37 ॥&lt;br&gt;&#xA;अर्थानर्थान्तरे बुद्धिर्निश्चिताऽपि न शोभते।&lt;br&gt;&#xA;घातयन्ति हि कार्याणि दूताः पण्डितमानिनः ॥ 5.30.38 ॥&lt;br&gt;&#xA;न विनश्येत् कथं कार्यं वैक्लव्यं न कथं भवेत्।&lt;br&gt;&#xA;लङ्घनं च समुद्रस्य कथं नु न वृथा भवेत् ॥ 5.30.39 ॥&lt;br&gt;&#xA;कथं नु खलु वाक्यं मे श्रुणुयान्नोद्विजेत वा।&lt;br&gt;&#xA;इति सञ्चिन्त्य हनुमांश्चकार मतिमान् मतिम् ॥ 5.30.40 ॥&lt;br&gt;&#xA;राममक्लिष्टकर्माणं स्वबन्धुमनुकीर्तयन्।&lt;br&gt;&#xA;नैनामुद्वेजयिष्यामि तद्बन्धुगतमानसाम् ॥ 5.30.41 ॥&lt;br&gt;&#xA;इक्ष्वाकूणां वरिष्ठस्य रामस्य विदितात्मनः।&lt;br&gt;&#xA;शुभानि धर्मयुक्तानि वचनानि समर्पयन् ॥ 5.30.42 ॥&lt;br&gt;&#xA;श्रावयिष्यामि सर्वाणि मधुरां प्रब्रुवन् गिरम्।&lt;br&gt;&#xA;श्रद्धास्यति यथा हीयं तथा सर्वं समादधे ॥ 5.30.43 ॥&lt;br&gt;&#xA;इति स बहुविधं महानुभावो जगतिपतेः प्रमदामवेक्षमाणः।&lt;br&gt;&#xA;मधुरमवितथं जगाद वाक्यं द्रुमविटपान्तरमास्थितो हनूमान् ॥ 5.30.44 ॥&lt;/p&gt;</description>
    </item>
    <item>
      <title>०३१ हनुमता रामकथावर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/031_hanumatA_rAmakathAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/031_hanumatA_rAmakathAvarNanam/</guid>
      <description>&lt;p&gt;एवं बहुविधां चिन्तां चिन्तयित्वा महाकपिः।&lt;br&gt;&#xA;संश्रवे मधुरं वाक्यं वैदेह्या व्याजहार ह ॥ 5.31.1 ॥&lt;br&gt;&#xA;राजा दशरथो नाम रथकुञ्जरवाजिमान्।&lt;br&gt;&#xA;पुण्यशीलो महाकीर्तिर्ऋजुरासीन्महायशाः ॥ 5.31.2 ॥&lt;br&gt;&#xA;राजर्षीणां गुणश्रेष्टस्तपसा चर्षिभिः समः।&lt;br&gt;&#xA;चक्रवर्तिकुले जातः पुरन्दरसमो बले ॥ 5.31.3 ॥&lt;br&gt;&#xA;अहिसारतिरक्षुद्रौ घृणी सत्यपराक्रमः।&lt;br&gt;&#xA;मुख्यश्चेक्ष्वाकुवंशस्य लक्ष्मीवाल्ँलक्ष्मिवर्धनः ॥ 5.31.4 ॥&lt;br&gt;&#xA;पार्थिवव्यञ्जनैर्युक्तः पृथुश्रीः पार्थिवर्षभः।&lt;br&gt;&#xA;पृथिव्यां चतुरन्तायां विश्रुतः सुखदः सुखी ॥ 5.31.5 ॥&lt;br&gt;&#xA;तस्य पुत्रः प्रियो ज्येष्ठस्ताराधिपनिभाननः।&lt;br&gt;&#xA;रामो नाम विशेषज्ञः श्रेष्ठः सर्वधनुष्मताम् ॥ 5.31.6 ॥&lt;br&gt;&#xA;रक्षिता स्वस्य धर्मस्य स्वजनस्य च रक्षिता।&lt;br&gt;&#xA;रक्षिता जीवलोकस्य धर्मस्य च परन्तपः ॥ 5.31.7 ॥&lt;br&gt;&#xA;तस्य सत्याभिसन्धस्य वृद्धस्य वचनात् पितुः।&lt;br&gt;&#xA;सभार्यः सह च भ्रात्रा वीरः प्रव्राजितो वनम् ॥ 5.31.8 ॥&lt;br&gt;&#xA;तेन तत्र महारण्ये मृगयां परिधावता।&lt;br&gt;&#xA;राक्षसा निहताः शूरा बहवः कामरूपिणः ॥ 5.31.9 ॥&lt;br&gt;&#xA;ततस्त्वमर्षापहृता जानकी रावणेन तु।&lt;br&gt;&#xA;वञ्जयित्वा वने रामं मृगरूपेण मायया ॥ 5.31.10 ॥&lt;br&gt;&#xA;स मार्गमाणस्तां देवीं रामः सीतामनिन्दिताम्।&lt;br&gt;&#xA;आससाद वने मित्रं सुग्रीवं नाम वानरम् ॥ 5.31.11 ॥&lt;br&gt;&#xA;ततः स वालिनं हत्वा रामः परपुरञ्जयः।&lt;br&gt;&#xA;प्रायच्छत् कपिराज्यं तत् सुग्रीवाय महाबलः ॥ 5.31.12 ॥&lt;br&gt;&#xA;सुग्रीवेणापि सन्दिष्टा हरयः कामरूपिणः।&lt;br&gt;&#xA;दिक्षु सर्वासु तां देवीं विचिन्वन्ति सहस्रशः ॥ 5.31.13 ॥&lt;br&gt;&#xA;अहं सम्पातिवचनाच्छतयोजनमायतम्।&lt;br&gt;&#xA;अस्या हेतोर्विशालाक्ष्याः सागरं वेगवान् प्लुतः ॥ 5.31.14 ॥&lt;br&gt;&#xA;यथारूपां यथावर्णां यथालक्ष्मीं च निश्चिताम्।&lt;br&gt;&#xA;अश्रौषं राघवस्याहं सेयमासादिता मया ॥ 5.31.15 ॥&lt;br&gt;&#xA;विररामैव मुक्त्वाऽसौ वाचं वानरपुङ्गवः।&lt;br&gt;&#xA;जानकी चापि तच्छृत्वा विस्मयं परमं गता ॥ 5.31.16 ॥&lt;br&gt;&#xA;ततः सा वक्रकेशान्ता सुकेशी केशसंवृतम्।&lt;br&gt;&#xA;उन्नम्य वदनं भीरुः शिंशुपावृक्षमैक्षत ॥ 5.31.17 ॥&lt;br&gt;&#xA;निशम्य सीता वचनं कपेश्च दिशश्च सर्वाः प्रदिशश्च वीक्ष्य।&lt;br&gt;&#xA;स्वयं प्रहर्षं परमं जगाम सर्वात्मना राममनुस्मरन्ती ॥ 5.31.18 ॥&lt;br&gt;&#xA;सा तिर्यगूर्ध्वं च तथाप्यधस्तान्निरीक्षमाणा तमचिन्त्यबुद्धिम्।&lt;br&gt;&#xA;ददर्श पिङ्गाधिपतेरमात्यं वातात्मजं सूर्यमिवोदयस्थम् ॥ 5.31.19 ॥&lt;/p&gt;</description>
    </item>
    <item>
      <title>०३२ हनुमन्तं वीक्ष्य सीतायाः भयम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/032_hanumantaM_vIxya_sItAyAH_bhayam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/032_hanumantaM_vIxya_sItAyAH_bhayam/</guid>
      <description>&lt;p&gt;ततः शाखान्तरे लीनं दृष्ट्वा चलितमानसा।&lt;br&gt;&#xA;वेष्टितार्जुनवस्त्रं तं विद्युत्सङ्घातपिङ्गलम् ॥ 5.32.1 ॥&lt;br&gt;&#xA;सा ददर्श कपिं तत्र प्रश्रितं प्रियवादिनम्।&lt;br&gt;&#xA;फुल्लाशोकोत्कराभासं तप्तचामीकरेक्षणम् ॥ 5.32.2 ॥&lt;br&gt;&#xA;अहो भीममिदं रूपं वानरस्य दुरासदम्।&lt;br&gt;&#xA;दुर्निरीक्ष्यमिति ज्ञात्वा पुनरेव मुमोह सा ॥ 5.32.3 ॥&lt;br&gt;&#xA;विललाप भृशं सीता करुणं भयमोहिता।&lt;br&gt;&#xA;रामरामेति दुःखार्ता लक्ष्मणेति च भामिनी ॥ 5.32.4 ॥&lt;br&gt;&#xA;रुरोद बहुधा सीता मन्दं मन्दस्वरा सती ॥ 5.32.5 ॥&lt;br&gt;&#xA;सा तं दृष्ट्वा हरिश्रेष्ठं विनीतबदुपस्थितम्।&lt;br&gt;&#xA;मैथिली चिन्तयामास स्वप्नोऽयमिति भामिनी ॥ 5.32.6 ॥&lt;br&gt;&#xA;सा वीक्षमाणा पृथुभुग्नवक्त्रं शाखामृगेन्द्रस्य यथोक्तकारम्।&lt;br&gt;&#xA;ददर्श पिङ्गधिपतेरमात्यं वातात्मजं बुद्धिमतां वरिष्ठम् ॥ 5.32.7 ॥&lt;br&gt;&#xA;सा तं समीक्ष्यैव भृशं विसञ्ज्ञा गतासुकल्पेव बभूव सीता।&lt;br&gt;&#xA;चिरेण सञ्ज्ञा प्रतिलभ्य भूयो विचिन्तयामास विशालनेत्रा ॥ 5.32.8 ॥&lt;br&gt;&#xA;स्वप्ने मयाऽयं विकृतोऽद्य दृष्टः शाखामृगः शास्त्रगणैर्निषिद्धः।&lt;br&gt;&#xA;स्वस्त्यस्तु रामाय सलक्ष्मणाय तथा पितुर्मे जनकस्य राज्ञः ॥ 5.32.9 ॥&lt;br&gt;&#xA;स्वप्नोऽपि नायं नहि मेऽस्ति निद्रा शोकेन दुःखेन च पीडितायाः।&lt;br&gt;&#xA;सुखं हि मे नास्ति यतोऽस्मि हीना तेनेन्दुपूर्णप्रतिमाननेन ॥ 5.32.10 ॥&lt;br&gt;&#xA;रामेति रामेति सदैव बुद्ध्या विचिन्त्य वाचा ब्रुवती तमेव।&lt;br&gt;&#xA;तस्यानुरूपां च कथां तमर्तमेव प्रपश्यामि तथा श्रृणोमि ॥ 5.32.11 ॥&lt;br&gt;&#xA;अहं हि तस्याद्य मनोभवेन सम्पीडिता तद्गतसर्वभावा।&lt;br&gt;&#xA;विचिन्तयन्ती सततं तमेव तथैव पश्यामि तथा शृणोमि ॥ 5.32.12 ॥&lt;br&gt;&#xA;मनोरथः स्यादिति चिन्तयामि तथापि बुद्ध्या च वितर्कयामि।&lt;br&gt;&#xA;किं कारणं तस्य हि नास्ति रूपं सुव्यक्तरूपश्च वदत्ययं माम् ॥ 5.32.13 ॥&lt;br&gt;&#xA;नमोऽस्तु वाचस्पतये सवज्रिणे स्वयम्भुवे चैव हुताशनाय च।&lt;br&gt;&#xA;अनेन चोक्तं यदिदं ममाग्रतो वनौकसा तच्च तथाऽस्तु नान्यथा ॥ 5.32.14 ॥&lt;/p&gt;</description>
    </item>
    <item>
      <title>०३३ हनुमति सीताविश्वासः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/033_hanumati_sItAvishvAsaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/033_hanumati_sItAvishvAsaH/</guid>
      <description>&lt;p&gt;सोऽवतीर्य द्रुमात्तस्माद्विद्रुमप्रतिमाननः।&lt;br&gt;&#xA;विनीतवेषः कृपणः प्रणिपत्योपसृत्य च ॥ 5.33.1 ॥&lt;br&gt;&#xA;तामब्रवीन्महातेजा हनूमान् मारुतात्मजः।&lt;br&gt;&#xA;शिरस्यञ्जलिमाधाय सीतां मधुरया गिरा ॥ 5.33.2 ॥&lt;br&gt;&#xA;कानु पद्मपलाशाक्षि क्लिष्टकौशेयवासिनि।&lt;br&gt;&#xA;द्रुमस्य शाखामालम्ब्य तिष्ठसि त्वमनिन्दिते ॥ 5.33.3 ॥&lt;br&gt;&#xA;किमर्थं तव नेत्राभ्यां वारि स्रवति शोकजम्।&lt;br&gt;&#xA;पुण्डरीकपलाशाभ्यां विप्रकीर्णमिवोदकम् ॥ 5.33.4 ॥&lt;br&gt;&#xA;सुराणामसुराणां वा नागगन्धर्वरक्षसाम्।&lt;br&gt;&#xA;यक्षाणां किन्नराणां वा का त्वं भवसि शोभने ॥ 5.33.5 ॥&lt;br&gt;&#xA;का त्वं भवसि रुद्राणां मरुतां वा वरानने।&lt;br&gt;&#xA;वसूनां वा वरारोहे देवता प्रतिभासे मे ॥ 5.33.6 ॥&lt;br&gt;&#xA;किन्नु चन्द्रमसा हीना पतिता विबुधालयात्।&lt;br&gt;&#xA;रोहिणी ज्योतिषां श्रेष्ठा श्रेष्ठसर्वगुणान्विता ॥ 5.33.7 ॥&lt;br&gt;&#xA;का त्वं भवसि कल्याणि कत्वमनिन्दितलोचने ॥ 5.33.8 ॥&lt;br&gt;&#xA;कोपाद्वा यदि वा मोहाद्भर्तारमसितेक्षणे।&lt;br&gt;&#xA;वसिष्ठं कोपयित्वा त्वं नासिकल्याण्यरुन्धती ॥ 5.33.9 ॥&lt;br&gt;&#xA;को नु पुत्रः पिता भ्राता भर्ता वा ते सुमध्यमे।&lt;br&gt;&#xA;अस्माल्लोकादमुं लोकं गतं त्वमनुशोचसि ॥ 5.33.10 ॥&lt;br&gt;&#xA;रोदनादतिनिःश्वासाद्भूतमिसंस्पर्शनादपि।&lt;br&gt;&#xA;न त्वां देवीमहं मन्ये राज्ञः सञ्ज्ञावधारणात् ॥ 5.33.11 ॥&lt;br&gt;&#xA;व्यञ्जनानि च ते यानि लक्षणामनि च लक्षये।&lt;br&gt;&#xA;महिषी भूमिपालस्य राजकन्याऽसि मे मता ॥ 5.33.12 ॥&lt;br&gt;&#xA;रावणेन जनस्थानाद् बलादपहृता यदि।&lt;br&gt;&#xA;सीता त्वमसि भद्रं ते तन्ममाचक्ष्व पृच्छतः ॥ 5.33.13 ॥&lt;br&gt;&#xA;यथा हि तव वै दैन्यं रूपं चाप्यतिमानुषम्।&lt;br&gt;&#xA;तपसा चान्वितो वेषस्त्वं राममहिषी ध्रुवम् ॥ 5.33.14 ॥&lt;br&gt;&#xA;सा तस्य वचनं श्रुत्वा रामकीर्तनहर्षिता।&lt;br&gt;&#xA;उवाच वाक्यं वैदेही हनुमन्तं द्रुमाश्रितम् ॥ 5.33.15 ॥&lt;br&gt;&#xA;पृथिव्यां राजसिहानां मुख्यस्य विदितात्मनः।&lt;br&gt;&#xA;स्नुषा दशरथस्याहं शत्रुसैन्यप्रतापिनः ॥ 5.33.16 ॥&lt;br&gt;&#xA;दुहिता जनकस्याहं वैदेहस्य महात्मनः।&lt;br&gt;&#xA;सीता च नाम नाम्नाऽहं भार्या रामस्य धीमतः ॥ 5.33.17 ॥&lt;br&gt;&#xA;समा द्वादश तत्राहं राघवस्य निवेशने।&lt;br&gt;&#xA;भुञ्जाना मानुषान् भोगान् सर्वकामसमृद्धिनी ॥ 5.33.18 ॥&lt;br&gt;&#xA;तत्र त्रयोदशे वर्षे राज्येनेक्ष्वाकुनन्दनम्।&lt;br&gt;&#xA;अभिषेचयितुं राजा सोपाध्यायः प्रचक्रमे ॥ 5.33.19 ॥&lt;br&gt;&#xA;तस्मिन् सम्भ्रियमाणे तु राघवस्याभिषेचने।&lt;br&gt;&#xA;कैकेयी नाम भर्तारं देवी वचनमब्रवीत् ॥ 5.33.20 ॥&lt;br&gt;&#xA;न पिबेयं न खादेयं प्रत्यहं मम भोजनम्।&lt;br&gt;&#xA;एष मे जीवितस्यान्तो रामो यद्यभिषिच्यते ॥ 5.33.21 ॥&lt;br&gt;&#xA;यत्तदुक्तं त्वया वाक्यं प्रीत्या नृपतिसत्तम।&lt;br&gt;&#xA;तच्चेन्न वितथं कार्यं वनं गच्छतु राघवः ॥ 5.33.22 ॥&lt;br&gt;&#xA;स राजा सत्यवाग् देव्या वरदानमनुस्मरन्।&lt;br&gt;&#xA;मुमोह वचनं श्रुत्वा कैकेय्याः क्रूरमप्रियम् ॥ 5.33.23 ॥&lt;br&gt;&#xA;ततस्तु स्थविरो राजा सत्ये धर्मे व्यवस्थितः।&lt;br&gt;&#xA;ज्येष्ठं यशस्विनं पुत्रं रुदन् राज्यमयाचत ॥ 5.33.24 ॥&lt;br&gt;&#xA;स पितुर्वचनं श्रीमानभिषेकात् परं प्रियम्।&lt;br&gt;&#xA;मनसा पूर्वमासाद्य वाचा प्रतिगृहीतवान् ॥ 5.33.25 ॥&lt;br&gt;&#xA;दद्यान्न प्रतिगृह्णीयान्न ब्रूयात् किञ्चिदप्रियम्।&lt;br&gt;&#xA;अपि जीवितहेतोर्वा रामः सत्यपराक्रमः ॥ 5.33.26 ॥&lt;br&gt;&#xA;स विहायोत्तरीयाणि महार्हाणि महायशाः।&lt;br&gt;&#xA;विसृज्य मनसा राज्यं जनन्यै मां समादिशत् ॥ 5.33.27 ॥&lt;br&gt;&#xA;साऽहं तस्याग्रतस्तूर्णं प्रस्थिता वनचारिणी।&lt;br&gt;&#xA;न हि मे तेन हीनाया वासः स्वर्गेऽपि रोचते ॥ 5.33.28 ॥&lt;br&gt;&#xA;प्रागेव तु महाभागः सौमित्रिर्मित्रनन्दनः।&lt;br&gt;&#xA;पूर्वजस्यानुयात्रार्थे द्रुमचीररैलङ्कृतः ॥ 5.33.29 ॥&lt;br&gt;&#xA;त वयं भर्तुरादेशं बहुमान्य दृढव्रताः।&lt;br&gt;&#xA;प्रविष्टाः स्म पुराऽदृष्टं वन गम्भीरदर्शनम् ॥ 5.33.30 ॥&lt;br&gt;&#xA;वसतो दण्डकारण्ये तस्याहममितौजसः।&lt;br&gt;&#xA;रक्षसाऽपहृता भार्या रावणेन दुरात्मना ॥ 5.33.31 ॥&lt;br&gt;&#xA;द्वौ मासौ तेन मे कालो जीवितानुग्रहः कृतः।&lt;br&gt;&#xA;ऊर्ध्वं द्वाभ्यां तु मासाभ्यां ततस्त्यक्ष्यामि जीवितम् ॥ 5.33.32 ॥&lt;/p&gt;</description>
    </item>
    <item>
      <title>०३४ हनुमता स्वरामदौत्यनिवेदनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/034_hanumatA_svarAmadautyanivedanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/034_hanumatA_svarAmadautyanivedanam/</guid>
      <description>&lt;p&gt;तस्यास्तद्वचनं श्रुत्वा हनुमान् हरियूथपः।&lt;br&gt;&#xA;दुःखाद्दुःखाभिभूतायाः सान्त्वमुत्तरमब्रवीत् ॥ 5.34.1 ॥&lt;br&gt;&#xA;अहं रामस्य सन्देशाद्देवि दूतस्तवागतः।&lt;br&gt;&#xA;वैदेहि कुशली रामस्त्वां च कौशलमब्रवीत् ॥ 5.34.2 ॥&lt;br&gt;&#xA;यो ब्राह्ममस्त्रं वेदांश्च वेद वेदविदां वरः।&lt;br&gt;&#xA;स त्वां दाशरथी रामो देवि कौशलमब्रवीत् ॥ 5.34.3 ॥&lt;br&gt;&#xA;लक्ष्मणश्च महातेजा भर्तुस्तेऽनुचरः प्रियः।&lt;br&gt;&#xA;कृतवाञ्छोकसन्तप्तः शिरसा तेऽभिवादनम् ॥ 5.34.4 ॥&lt;br&gt;&#xA;सा तयोः कुशलं देवी निशम्य नरसिंहयोः।&lt;br&gt;&#xA;प्रीतिसंहृष्टसर्वाङ्गी हनुमन्तमथाब्रवीत् ॥ 5.34.5 ॥&lt;br&gt;&#xA;कल्याणी बत गाथेयं लौकिकी प्रतिभाति मा।&lt;br&gt;&#xA;एति जीवन्तमानन्दो नरं वर्षशतादपि ॥ 5.34.6 ॥&lt;br&gt;&#xA;तया समागते तस्मिन् प्रीतिरुत्पादिताऽद्भुता।&lt;br&gt;&#xA;परस्परेण चालापं विश्वस्तौ तौ प्रचक्रतुः ॥ 5.34.7 ॥&lt;br&gt;&#xA;तस्यास्तद्वचनं श्रुत्वा हनुमान् हरियूथपः।&lt;br&gt;&#xA;सीतायाः शोकदीनायाः समीपमुपचक्रमे ॥ 5.34.8 ॥&lt;br&gt;&#xA;यथा यथा समीपं स हनुमानुपसर्पति।&lt;br&gt;&#xA;तथा तथा रावणं सा तं सीता परिशङ्कते ॥ 5.34.9 ॥&lt;br&gt;&#xA;अहो धिग् दुष्कृतमिदं कथितं हि यदस्य मे।&lt;br&gt;&#xA;रूपान्तरमुपागम्य स एवायं हि रावणः ॥ 5.34.10 ॥&lt;br&gt;&#xA;तामशोकस्य शाखां सा विमुक्ता शोककर्शिता।&lt;br&gt;&#xA;तस्यामेवानवद्याङ्गी धरण्यां समुपाविशत् ॥ 5.34.11 ॥&lt;br&gt;&#xA;अवन्दत महाबाहुस्ततस्तां जनकात्मजाम्।&lt;br&gt;&#xA;सा चैनं भयवित्रस्ता भूयो नैवाभ्युदैक्षत ॥ 5.34.12 ॥&lt;br&gt;&#xA;तं दृष्ट्वा वन्दमानं तु सीता शशिनिभानना।&lt;br&gt;&#xA;अब्रवीद्दीर्घमुच्छ्वस्य वानरं मधुरस्वरा ॥ 5.34.13 ॥&lt;br&gt;&#xA;मायां प्रविष्टो मायावी यदि त्वं रावणः स्वयम्।&lt;br&gt;&#xA;उत्पादयसि मे भूयः सन्तापं तन्न शोभनम् ॥ 5.34.14 ॥&lt;br&gt;&#xA;स्वं परित्यज्य रूपं यः परिव्राजकरूपधृत्।&lt;br&gt;&#xA;जनस्थाने मया दृष्टस्त्वं स एवासि रावणः ॥ 5.34.15 ॥&lt;br&gt;&#xA;उपवासकृशां दीनां कामरूप निशाचर।&lt;br&gt;&#xA;सन्तापयसि मां भूयः सन्तप्तां तन्न शोभनम् ॥ 5.34.16 ॥&lt;br&gt;&#xA;अथवा नैतदेवं हि यन्मया परिशङ्कितम्।&lt;br&gt;&#xA;मनसो हि मम प्रीतिरुत्पन्ना तव दर्शनात् ॥ 5.34.17 ॥&lt;br&gt;&#xA;पृच्छामि त्वां हरिश्रेष्ठ प्रिया रामकथा हि मे।&lt;br&gt;&#xA;गुणान् रामस्य कथय प्रियस्य मम वानर ॥ 5.34.18 ॥&lt;br&gt;&#xA;चित्तं हरसि मे सौम्य नदीकूलं यथा रयः ॥ 5.34.19 ॥&lt;br&gt;&#xA;अहो स्वप्नस्य सुखता याऽहमेंव चिराहृता।&lt;br&gt;&#xA;प्रेषितं नाम पश्यामि राघवेण वनौकसम् ॥ 5.34.20 ॥&lt;br&gt;&#xA;स्वप्नेऽपि यद्यहं वीरं राघवं सहलक्ष्मणम्।&lt;br&gt;&#xA;पश्येयं नावसीदेयं स्वप्नोऽपि मम मत्सरी ॥ 5.34.21 ॥&lt;br&gt;&#xA;नाहं स्वप्नमिमं मन्ये स्वप्ने दृष्ट्वा हि वानरम्।&lt;br&gt;&#xA;न शक्योऽभ्युदयः प्राप्तुं प्राप्तश्चाभ्युदयो मम ॥ 5.34.22 ॥&lt;br&gt;&#xA;किन्नु स्याच्चित्तमोहोऽयं भवेद्वातगतिस्त्वियम्।&lt;br&gt;&#xA;उन्मादजो विकारो वा स्यादियं मृगतृष्णिका ॥ 5.34.23 ॥&lt;br&gt;&#xA;अथवा नायमुन्मादो मोहोऽप्युन्मादलक्षणः।&lt;br&gt;&#xA;सम्बुद्ध्ये चाहमात्मानमिमं चापि वनौकसम् ॥ 5.34.24 ॥&lt;br&gt;&#xA;इत्येवं बहुधा सीता सम्प्रधार्य बलाबलम्।&lt;br&gt;&#xA;रक्षसां कामरूपत्वान्मेने तं राक्षसाधिपम् ॥ 5.34.25 ॥&lt;br&gt;&#xA;एतां बुद्धिं तदा कृत्वा सीता सा तनुमध्यमा।&lt;br&gt;&#xA;न प्रतिव्याजहाराथ वानरं जनकात्मजा ॥ 5.34.26 ॥&lt;br&gt;&#xA;सीतायाश्चिन्तितं बुद्ध्वा हनुमान् मारुतात्मजः।&lt;br&gt;&#xA;श्रोत्रानुकूलैर्वचनैस्तदा तां सम्प्रहर्षयत् ॥ 5.34.27 ॥&lt;br&gt;&#xA;राजा सर्वस्य लोकस्य देवो वैश्रवणो यथा।&lt;br&gt;&#xA;विक्रमेणोपपन्नश्च यथा विष्णुर्महायशाः ॥ 5.34.28 ॥&lt;br&gt;&#xA;सत्यवादी मधुरवाग् देवो वाचस्पतिर्यथा।&lt;br&gt;&#xA;रूपवान् सुभगः श्रीमान् कन्दर्प इव मूर्तिमान् ॥ 5.34.29 ॥&lt;br&gt;&#xA;स्थानक्रोधः प्रहर्ता च श्रेष्ठो लोके महारथः ॥ 5.34.30 ॥&lt;br&gt;&#xA;बाहुच्छायामवष्टब्धो यस्य लोको महात्मनः ॥ 5.34.31 ॥&lt;br&gt;&#xA;अपकृष्याश्रमपदान्मृगरूपेण राघवम्।&lt;br&gt;&#xA;शून्ये येनापनीताऽसि तस्य द्क्ष्यसि यत्फलम् ॥ 5.34.32 ॥&lt;br&gt;&#xA;नचिराद्रावणं सङ्ख्ये यो वधिष्यति वीर्यवान्।&lt;br&gt;&#xA;रोषप्रमुक्तैरिषुभिर्ज्वलद्भिरिव पावकैः ॥ 5.34.33 ॥&lt;br&gt;&#xA;तेनाहं प्रेषितो दूतस्त्वत्सकाशमिहागतः।&lt;br&gt;&#xA;त्वद्वियोगेन दुःखार्तः स त्वां कौशलमब्रवीत् ॥ 5.34.34 ॥&lt;br&gt;&#xA;लक्ष्मणश्च महातेजाः सुमित्रानन्दवर्धनः।&lt;br&gt;&#xA;अभिवाद्य महाबाहुः स त्वां कौशलमब्रवीत् ॥ 5.34.35 ॥&lt;br&gt;&#xA;रामस्य च सखा देवि सुग्रीवो नाम वानरः।&lt;br&gt;&#xA;राजा वानरमुख्यानां स त्वां कौशलमब्रवीत् ॥ 5.34.36 ॥&lt;br&gt;&#xA;नित्यं स्मरति रामस्त्वां ससुग्रीवः सलक्ष्मणः।&lt;br&gt;&#xA;दिष्ट्या जीवसि वैदेहि राक्षसीवशमागता ॥ 5.34.37 ॥&lt;br&gt;&#xA;नचिराद्द्रक्ष्यसे रामं लक्ष्मणं च महाबलम्।&lt;br&gt;&#xA;मध्ये वानरकोटीनां सुग्रीवं चामितौजसम् ॥ 5.34.38 ॥&lt;br&gt;&#xA;अहं सुग्रीवसचिवो हनुमान्नाम वानरः।&lt;br&gt;&#xA;प्रविष्टो नगरीं लङ्कां लङ्घयित्वा महोदधिम् ॥ 5.34.39 ॥&lt;br&gt;&#xA;कृत्वा मूर्ध्नि पदन्यासं रावणस्य दुरात्मनः।&lt;br&gt;&#xA;त्वां द्रष्टुमुपयातोऽहं समाश्रित्य पराक्रमम् ॥ 5.34.40 ॥&lt;br&gt;&#xA;नाहमस्मि तथा देवि यथा मामवगच्छसि।&lt;br&gt;&#xA;विशङ्का त्यज्यतामेषा श्रद्धत्स्व वदतो मम ॥ 5.34.41 ॥&lt;/p&gt;</description>
    </item>
    <item>
      <title>०३५ सीता-हनुमत्संवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/035_sItA-hanumatsaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/035_sItA-hanumatsaMvAdaH/</guid>
      <description>&lt;p&gt;तां तु रामकथां श्रुत्वा वैदेही वानरार्षभात्।&lt;br&gt;&#xA;उवाच वचनं सान्त्वमिदं मधुरया गिरा ॥ 5.35.1 ॥&lt;br&gt;&#xA;क्व ते रामेण संसर्गः कथं जानासि लक्ष्मणम्।&lt;br&gt;&#xA;वानराणां नराणां च कथमासीत् समागमः ॥ 5.35.2 ॥&lt;br&gt;&#xA;यानि रामस्य लिङ्गानि लक्ष्मणस्य च वानर।&lt;br&gt;&#xA;तानि भूयः समाचक्ष्व न मां शोकः समाविशेत् ॥ 5.35.3 ॥&lt;br&gt;&#xA;कीदृशं तस्य संस्थानं रूपं रामस्य कीदृशम्।&lt;br&gt;&#xA;कथमूरू कथं बाहू लक्ष्मणस्य च शंस मे ॥ 5.35.4 ॥&lt;br&gt;&#xA;एवमुक्तस्तु वैदेह्या हनुमान् मारुतात्मजः।&lt;br&gt;&#xA;ततो रामं यथात्त्वमाख्यातुमुपचक्रमे ॥ 5.35.5 ॥&lt;br&gt;&#xA;जानन्ती बत दिष्ट्या मां वैदेहि परिपृच्छसि।&lt;br&gt;&#xA;भर्तुः कमलपत्राक्षि संस्थानं लक्ष्मणस्य च ॥ 5.35.6 ॥&lt;br&gt;&#xA;यानि रामस्य चिह्नानि लक्ष्मणस्य च यानि वै।&lt;br&gt;&#xA;लक्षितानि विशालाक्षि वदतः शृणु तानि मे ॥ 5.35.7 ॥&lt;br&gt;&#xA;रामः कमलपत्राक्षः सर्वसत्त्वमनोहरः।&lt;br&gt;&#xA;रूपदाक्षिण्यसम्पन्नः प्रसूतो जनकात्मजे ॥ 5.35.8 ॥&lt;br&gt;&#xA;तेजसाऽऽदित्यसङ्काशः क्षमया पृथिवीसमः।&lt;br&gt;&#xA;बृहस्पतिसमो बुद्ध्या यशसा वासवोपमः ॥ 5.35.9 ॥&lt;br&gt;&#xA;रक्षिता जीवलोकस्य स्वरजनस्याभिरक्षिता।&lt;br&gt;&#xA;रक्षिता स्वस्य वृत्तस्य धर्मस्य च परन्तपः ॥ 5.35.10 ॥&lt;br&gt;&#xA;रामो भामिनि लोकस्य चातुर्वर्ण्यस्य रक्षिता।&lt;br&gt;&#xA;मर्यादानां च लोकस्य कर्ता कारयिता च सः ॥ 5.35.11 ॥&lt;br&gt;&#xA;अर्चिष्मानर्चितोऽत्यर्थं ब्रह्मचर्यव्रते स्थितः।&lt;br&gt;&#xA;साधूनामुपकारज्ञः प्रचारज्ञश्च कर्मणाम् ॥ 5.35.12 ॥&lt;br&gt;&#xA;राजविद्याविनीतश्च ब्राह्मणानामुपासिता।&lt;br&gt;&#xA;श्रुतवान् शीलसम्पन्नो विनीतश्च परन्तपः ॥ 5.35.13 ॥&lt;br&gt;&#xA;यजुर्वेदविनीतश्च वेदविद्भिः सुपूजितः।&lt;br&gt;&#xA;धनुर्वेदे च वेदेषु वेदाङ्गेषु च निष्ठितः ॥ 5.35.14 ॥&lt;br&gt;&#xA;विपुलांसो महाबाहुः कम्बुग्रीवः शुभाननः।&lt;br&gt;&#xA;गूढजत्रुः सुताम्राक्षो रामो देवि जनैः श्रुतः ॥ 5.35.15 ॥&lt;br&gt;&#xA;दुन्दुभिस्वननिर्घोषः स्निग्धवर्णः प्रतापवान्।&lt;br&gt;&#xA;समः समविभक्ताङ्गो वर्णं श्यामं समाश्रितः ॥ 5.35.16 ॥&lt;br&gt;&#xA;त्रिस्थिरस्त्रिप्रलम्बश्च त्रिसमस्त्रिषु चोन्नतः।&lt;br&gt;&#xA;त्रिताम्रस्त्रिषु च स्निग्धो गम्भीरस्त्रिषु नित्यशः ॥ 5.35.17 ॥&lt;br&gt;&#xA;त्रिवलीवांस्त्र्यवनतश्चतुर्व्यङ्गस्त्रिशीर्षवान्।&lt;br&gt;&#xA;चतुष्कलश्चतुर्लेखश्चतुष्किष्कुश्चतुः समः ॥ 5.35.18 ॥&lt;br&gt;&#xA;चतुर्दशसमद्वन्द्वश्चतुर्दंष्ट्रश्चतुर्वर्गतिः।&lt;br&gt;&#xA;महोष्ठहनुनासश्च पञ्चस्निग्धोऽष्टवंशवान् ॥ 5.35.19 ॥&lt;br&gt;&#xA;दशपद्मो दशबृहत् त्रिभिर्व्याप्तो द्विशुक्लवान्।&lt;br&gt;&#xA;षडुन्नतो नवतनुस्त्रिभिर्वाप्नोति राघवः ॥ 5.35.20 ॥&lt;br&gt;&#xA;सत्यधर्मपरः श्रीमान् सङ्ग्रहानुग्रहे रतः।&lt;br&gt;&#xA;देशकालविभागज्ञः सर्वलोकप्रियंवदः ॥ 5.35.21 ॥&lt;br&gt;&#xA;भ्राता च तस्य द्वैमात्रः सौमित्रिरपराजितः।&lt;br&gt;&#xA;अनुरागेण रूपेण गुणैश्चैव तथाविधः ॥ 5.35.22 ॥&lt;br&gt;&#xA;तावुभौ नरशार्दूलौ त्वद्दर्शनसमुत्सुकौ।&lt;br&gt;&#xA;विचिन्वन्तौ महीं कृत्स्नामस्माभिरभिसङ्गतौ ॥ 5.35.23 ॥&lt;br&gt;&#xA;त्वामेव मार्गमाणौ तौ विचरन्तौ वसुन्धराम्।&lt;br&gt;&#xA;ददर्शतुर्मृगपतिं पूर्वजेनावरोपितम् ॥ 5.35.24 ॥&lt;br&gt;&#xA;ऋश्यमूकस्य पृष्ठे तु बहुपादपसङ्कुले।&lt;br&gt;&#xA;भ्रातुर्भयार्तमासीनं सुग्रीवं प्रियदर्शनम् ॥ 5.35.25 ॥&lt;br&gt;&#xA;वयं तु हरिराजं तं सुग्रीवं सत्यसङ्गरम्।&lt;br&gt;&#xA;परिचर्यास्महे राज्यात् पूर्वजेनावरोपितम् ॥ 5.35.26 ॥&lt;br&gt;&#xA;ततस्तौ चीरवसनौ धनुःप्रवरपाणिनौ।&lt;br&gt;&#xA;ऋश्यमूकस्य शैलस्य रम्यं देशमुपागतौ ॥ 5.35.27 ॥&lt;br&gt;&#xA;स तौ दृष्ट्वा नरव्याघ्रौ धन्विनौ वानरर्षभः।&lt;br&gt;&#xA;अवप्लुतो गिरेस्तस्य शिखरं भयमोहितः ॥ 5.35.28 ॥&lt;br&gt;&#xA;ततः स शिखरे तस्मिन् वानरेन्द्रो व्यवस्थितः।&lt;br&gt;&#xA;तयोः समीपं मामेव प्रेषयामास सत्वरम् ॥ 5.35.29 ॥&lt;br&gt;&#xA;तावहं पुरुषव्याघ्रौ सुग्रीववचनात् प्रभू।&lt;br&gt;&#xA;रूपलक्षणसम्पन्नौ कृताञ्जलिरुपस्थितः ॥ 5.35.30 ॥&lt;br&gt;&#xA;तौ परिज्ञाततत्त्वार्थौ मया प्रीतिसमन्वितौ।&lt;br&gt;&#xA;पृष्ठमारोप्य तं देशं प्रापितौ पुरुषर्षभौः ॥ 5.35.31 ॥&lt;br&gt;&#xA;निवेदितौ च तत्त्वेन सुग्रीवाय महात्मने।&lt;br&gt;&#xA;तयोरन्योन्यसंलापाद्भृशं प्रीतिरजायत ॥ 5.35.32 ॥&lt;br&gt;&#xA;ततस्तौ प्रीतिसम्पन्नौ हरीश्वरनरेश्वरौ।&lt;br&gt;&#xA;परस्परकृताश्वासौ कथया पूर्ववृत्तया ॥ 5.35.33 ॥&lt;br&gt;&#xA;ततः स सान्त्वयामास सुग्रीवं लक्ष्मणाग्रजः।&lt;br&gt;&#xA;स्त्रीहेतोर्वालिना भ्रात्रा निरस्तमुरुतेजसा ॥ 5.35.34 ॥&lt;br&gt;&#xA;ततस्त्वन्नाशजं शोकं रामस्याक्लिष्टकर्मणः।&lt;br&gt;&#xA;लक्ष्मणो वानरेन्द्राय सुग्रीवाय न्यवेदयत् ॥ 5.35.35 ॥&lt;br&gt;&#xA;स श्रुत्वा वानरेन्द्रस्तु लक्ष्मणेनेरितं वचः।&lt;br&gt;&#xA;तदाऽऽसीन्निष्प्रभोऽत्यर्थं ग्रहग्रस्त इवांशुमान् ॥ 5.35.36 ॥&lt;br&gt;&#xA;ततस्त्वद्गात्रशोभीनि रक्षसा ह्रियमाणया।&lt;br&gt;&#xA;यान्याभरणजालानि पातितानि महीतले ॥ 5.35.37 ॥&lt;br&gt;&#xA;तानि सर्वाणि रामाय आनीय हरियूथपाः।&lt;br&gt;&#xA;संहृष्टा दर्शयामासुर्गतिं तु न विदुस्तव ॥ 5.35.38 ॥&lt;br&gt;&#xA;तानि रामाय दत्तानि मयैवोपहृतानि च।&lt;br&gt;&#xA;स्वनवन्त्यवकीर्णानि तस्मिन् विगतचेतसि ॥ 5.35.39 ॥&lt;br&gt;&#xA;तान्यङ्के दर्शनीयानि कृत्वा बहुविधं तव।&lt;br&gt;&#xA;तेन देवप्रकाशेन देवेन परिदेवितम् ॥ 5.35.40 ॥&lt;br&gt;&#xA;पश्यतस्तानि रुदतस्ताम्यतश्च पुनः पुनः।&lt;br&gt;&#xA;प्रादीपयन् दाशरथेस्तानि शोकहुताशनम् ॥ 5.35.41 ॥&lt;br&gt;&#xA;शयितं च चिरं तेन दुःकार्तेन महात्मना।&lt;br&gt;&#xA;मयापि विविधैर्वाक्यैः कृच्छ्रादुत्थिपितः पुनः ॥ 5.35.42 ॥&lt;br&gt;&#xA;तानि दृष्ट्वा महाबाहुर्दर्शयित्वा मुहुर्मुहुः।&lt;br&gt;&#xA;राघवः सहसौमित्रिः सुग्रीवे सन्न्यवेदयत् ॥ 5.35.43 ॥&lt;br&gt;&#xA;स तवादर्शनादार्ये राघवः परितप्यते।&lt;br&gt;&#xA;महता ज्वलता नित्यमग्निनेवाग्निपर्वतः ॥ 5.35.44 ॥&lt;br&gt;&#xA;त्वत्कृते तमनिद्रा च शोकश्चिन्ता च राघवम्।&lt;br&gt;&#xA;तापयन्ति महात्मानमग्न्यागारमिवाग्नयः ॥ 5.35.45 ॥&lt;br&gt;&#xA;तवादर्शनशोकेन राघवः प्रविचाल्यते।&lt;br&gt;&#xA;महता भूमिकम्पने महानिव शिलोच्चयः ॥ 5.35.46 ॥&lt;br&gt;&#xA;काननानि सुरम्याणि नदीः प्रस्रवणानि च।&lt;br&gt;&#xA;चरन्न रतिमाप्नोति त्वामपश्यन्नृपात्मजे ॥ 5.35.47 ॥&lt;br&gt;&#xA;स त्वां मनुजशार्दूलः क्षिप्रं प्राप्स्यति राघवः।&lt;br&gt;&#xA;समित्रबान्धवं हत्वा रावणं जनकात्मजे ॥ 5.35.48 ॥&lt;br&gt;&#xA;सहितौ रामसुग्रीवावुभावकुरुतां तदा।&lt;br&gt;&#xA;समयं वालिनं हन्तुं तव चान्वेषणं तथा ॥ 5.35.49 ॥&lt;br&gt;&#xA;ततस्ताभ्यां कुमाराभ्यां वीराभ्यां स हरीश्वरः।&lt;br&gt;&#xA;किष्किन्धां समुपागम्य वाली युद्धे निपातितः ॥ 5.35.50 ॥&lt;br&gt;&#xA;ततो निहत्य तरसा रामो वालिनमाहवे।&lt;br&gt;&#xA;सर्वर्क्षहरिसङ्घानां सुग्रीवमकरोत् पतिम् ॥ 5.35.51 ॥&lt;br&gt;&#xA;रामसुग्रीवयोरैक्यं देव्येवं समजायत।&lt;br&gt;&#xA;हनुममन्तं च मां विद्धि तयोर्दूतमिहागतम् ॥ 5.35.52 ॥&lt;br&gt;&#xA;स्वराज्यं प्राप्य सुग्रीवः समानीय हरीश्वरान्।&lt;br&gt;&#xA;त्वदर्थं प्रेषयामास दिशो दश महाबलान् ॥ 5.35.53 ॥&lt;br&gt;&#xA;आदिष्टा वानरेन्द्रेण सुग्रीवेण महौजसा।&lt;br&gt;&#xA;अद्रिराजप्रतीकाशाः सर्वतः प्रस्थिता महीम् ॥ 5.35.54 ॥&lt;br&gt;&#xA;ततस्ते मार्गमाणा वै सुग्रीववचनातुराः।&lt;br&gt;&#xA;चरन्ति वसुधां कृत्स्नां वयमन्ये च वानराः ॥ 5.35.55 ॥&lt;br&gt;&#xA;अङ्गदो नाम लक्ष्मीवान् वालिसूनुर्महाबलः।&lt;br&gt;&#xA;प्रस्थितः कापिशार्दूलस्त्रिभागबलसंवृतः ॥ 5.35.56 ॥&lt;br&gt;&#xA;तेषां नो विप्रनष्टानां विन्ध्ये पर्वतसत्तमे।&lt;br&gt;&#xA;भृशं शोकपरीतानामहोरात्रगणा गताः ॥ 5.35.57 ॥&lt;br&gt;&#xA;ते वयं कार्यनैराश्यात् कालश्यातिक्रमेण च।&lt;br&gt;&#xA;भयाच्च कपिराजस्य प्राणांस्त्यक्तुं व्यवस्थिताः ॥ 5.35.58 ॥&lt;br&gt;&#xA;विचित्य वनदुर्गाणि गिरिप्रस्रवणानि च।&lt;br&gt;&#xA;अनासाद्य पदं देव्याः प्राणांस्त्यक्तुं समुद्यताः ॥ 5.35.59 ॥&lt;br&gt;&#xA;दृष्ट्वा प्रायोपविष्टांश्च सर्वान् वानरपुङ्गवान्।&lt;br&gt;&#xA;भृशं शोकार्णवे मग्नः पर्यदेवयदङ्गदः ॥ 5.35.60 ॥&lt;br&gt;&#xA;तवनाशं च वैदेहि वालिनश्च वधं तथा।&lt;br&gt;&#xA;प्रायोववेशमस्माकं मरणं च जटायुषः ॥ 5.35.61 ॥&lt;br&gt;&#xA;तेषां नः स्वामिसन्देशान्निराशानां मुमूर्षताम्।&lt;br&gt;&#xA;कार्यहेतोरिवायातः शकुनिर्वीर्यवान् महान् ॥ 5.35.62 ॥&lt;br&gt;&#xA;गृध्रराजस्य सोदर्यः सम्पातिर्नाम गृध्रराट्।&lt;br&gt;&#xA;श्रुत्वा भ्रातृवधं कोपादिदं वचनमब्रवीत् ॥ 5.35.63 ॥&lt;br&gt;&#xA;यवीयान् केन म भ्राता हतः क्व च निपातितः।&lt;br&gt;&#xA;एतदाख्यातुमिच्छामि भवद्भिर्वानरोत्तमाः ॥ 5.35.64 ॥&lt;br&gt;&#xA;अङ्गदोऽकथयत्तस्य जनस्थानेः महद्वधम्।&lt;br&gt;&#xA;रक्षसा भीमरूपेण त्वामुद्दिश्य यथातथम् ॥ 5.35.65 ॥&lt;br&gt;&#xA;जटायुषो वधं श्रुत्वा दुःखितः सोऽरुणात्मजः।&lt;br&gt;&#xA;त्वां शशंस वरारोहे वसन्तीं रावणालये ॥ 5.35.66 ॥&lt;br&gt;&#xA;तस्य तद्वचनं श्रुत्वा सम्पातेः प्रीतिवर्धनम्।&lt;br&gt;&#xA;अङ्गप्रमुखास्तूर्णं ततः सम्प्रस्थिता वयम् ॥ 5.35.67 ॥&lt;br&gt;&#xA;विन्ध्यादुत्थाय सम्प्राप्ताः सागरस्यान्तमुत्तरम्।&lt;br&gt;&#xA;त्वद्दर्शनकृतोत्साहा हृष्टास्तुष्टाः प्लवङ्गमाः ॥ 5.35.68 ॥&lt;br&gt;&#xA;अङ्गदप्रमुखाः सर्वे वेलोपान्तमुपस्थिताः।&lt;br&gt;&#xA;चिन्तां जग्मुः पुनर्भीतास्त्वद्दर्शनसमुत्सुकाः ॥ 5.35.69 ॥&lt;br&gt;&#xA;तथाऽहं हरिसैन्यस्य सागरं प्रेक्ष्य सीदतः।&lt;br&gt;&#xA;व्यवधूय भयं ताव्रं योजनानां शतं प्लुतः ॥ 5.35.70 ॥&lt;br&gt;&#xA;लङ्का चापि मया रात्रौ प्रविष्टा राक्षसाकुला।&lt;br&gt;&#xA;रावणश्च मया दृष्टस्त्वं च शोकपरिप्लुता ॥ 5.35.71 ॥&lt;br&gt;&#xA;एतत्ते सर्वमाख्यातं यथावृत्तमनिन्दिते।&lt;br&gt;&#xA;अभिभाषस्व मां देवि दूतो दाशरथेरहम् ॥ 5.35.72 ॥&lt;br&gt;&#xA;तं मां रामकृतोद्योगं त्वन्निमित्तमिहागतम्।&lt;br&gt;&#xA;सुग्रीवसचिवं देवि बुध्यस्व पवनात्मजम् ॥ 5.35.73 ॥&lt;br&gt;&#xA;कुशली तव काकुत्स्थः सर्वशस्त्रभृतां वरः।&lt;br&gt;&#xA;गुरोराराधने युक्तो लक्ष्मणश्च सुलक्षणः ॥ 5.35.74 ॥&lt;br&gt;&#xA;तस्य वीर्यवतो देवि भर्तुस्तव हिते रतः।&lt;br&gt;&#xA;अहमेकस्तु सम्प्राप्तः सुग्रीववचनादिह ॥ 5.35.75 ॥&lt;br&gt;&#xA;मयेयमसहायेन चरता कामरूपिणा।&lt;br&gt;&#xA;दक्षिणा दिगनुक्रान्ता त्वन्मार्गविचयैषिणा ॥ 5.35.76 ॥&lt;br&gt;&#xA;दिष्ट्याऽहं हरिसैन्यानां त्वन्नाशमनुशोचताम्।&lt;br&gt;&#xA;अपनेष्यामि सन्तापं तवाभिगमशंसनात् ॥ 5.35.77 ॥&lt;br&gt;&#xA;दिष्ट्या हि मम न व्यर्थं देवि सागरलङ्घनम्।&lt;br&gt;&#xA;प्राप्स्याम्यहमिदं दिष्ट्या त्वद्दर्शनकृतं यशः ॥ 5.35.78 ॥&lt;br&gt;&#xA;राघवश्च महावीर्यः क्षिप्रं त्वामभिपत्स्यते।&lt;br&gt;&#xA;समित्रबान्धवं हत्वा रावणं राक्षसाधिपम् ॥ 5.35.79 ॥&lt;br&gt;&#xA;माल्यवान्नाम वैदेहि गिरीणामुत्तमो गिरिः।&lt;br&gt;&#xA;ततो गच्छति गोकर्णं पर्वतं केसरी हरिः ॥ 5.35.80 ॥&lt;br&gt;&#xA;स च देवर्षिभिर्दिष्टः पिता मम महाकपिः।&lt;br&gt;&#xA;तार्थे नदीपतेः पुण्ये शम्बसादनमुद्धरत् ॥ 5.35.81 ॥&lt;br&gt;&#xA;तस्याहं हरिणः क्षेत्रे जातो वातेन मैथिलि।&lt;br&gt;&#xA;हनुमानिति विख्यातो लोके स्वेनैव कर्मणा ॥ 5.35.82 ॥&lt;br&gt;&#xA;विश्वासार्थं तु वैदेहि भर्तुरुक्ता मया गुणाः।&lt;br&gt;&#xA;अचिराद् राघवो देवि त्वामितो नयिताऽनघे ॥ 5.35.83 ॥&lt;br&gt;&#xA;एवं विश्वासिता सीता हेतुभिः शोककर्शिता।&lt;br&gt;&#xA;उपपन्नैरभिज्ञानैर्दूतं तमवगच्छति ॥ 5.35.84 ॥&lt;br&gt;&#xA;अतुलं च गता हर्षं प्रहर्षेण च जानकी।&lt;br&gt;&#xA;नेत्राभ्यां वक्रपक्ष्मभ्यां मुमोचानन्दजं जलम् ॥ 5.35.85 ॥&lt;br&gt;&#xA;चारु तद्वदनं तस्यास्ताम्रशुक्लायतेक्षणम्।&lt;br&gt;&#xA;अशोभत विशालाक्ष्या राहुमुक्त इवोडुराट् ॥ 5.35.86 ॥&lt;br&gt;&#xA;हनुमन्तं कपिं व्यक्तं मन्यते नान्यथेति सा।&lt;br&gt;&#xA;अथोवाच हनूमांस्तामुत्तरं प्रियदर्शनाम् ॥ 5.35.87 ॥&lt;br&gt;&#xA;एतत्ते सर्वमाख्यातं समाश्वसिहि मैथिलि।&lt;br&gt;&#xA;किं करोमि कथं वा ते रोचते प्रतियाम्यहम् ॥ 5.35.88 ॥&lt;br&gt;&#xA;हतेऽसुरे संयति शम्बसादने कपिप्रवीरेण महर्षिचोदनात्।&lt;br&gt;&#xA;ततोऽस्मि वायुप्रभवो हि मैथिलि प्रभावतस्तत्प्रतिमश्च वानरः ॥ 5.35.89 ॥&lt;/p&gt;</description>
    </item>
    <item>
      <title>०३६ हनुमता सीतायाः रामाङ्गुलीयकदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam/</guid>
      <description>&lt;p&gt;भूय एव महातेजा हनुमान् मारुतात्मजः।&lt;br&gt;&#xA;अब्रवीत् प्रश्रितं वाक्यं सीताप्रत्ययकारणात् ॥ 5.36.1 ॥&lt;br&gt;&#xA;वानरोऽहं महाभागे दूतो रामस्य धीमतः।&lt;br&gt;&#xA;रामनामाङ्कितं चेदं पश्य देव्यङ्गुलीयकम् ॥ 5.36.2 ॥&lt;br&gt;&#xA;प्रत्ययार्थं तवानीतं तेन दत्तं महात्मना।&lt;br&gt;&#xA;समाश्वसिहि भद्रं ते क्षीणदुःखफला ह्यसि ॥ 5.36.3 ॥&lt;br&gt;&#xA;गृहीत्वा प्रेक्षमाणा सा भर्तुः करविभूषणम्।&lt;br&gt;&#xA;भर्तारमिव सम्प्राप्ता जानकी मुदिताऽभवत् ॥ 5.36.4 ॥&lt;br&gt;&#xA;चारु तद्वदनं तस्यास्ताम्रशुक्लायतेक्षणम्।&lt;br&gt;&#xA;अशोभत विशालाक्ष्या राहुमुक्त इवोडुराट् ॥ 5.36.5 ॥&lt;br&gt;&#xA;ततः सा ह्रीमती बाला भर्तृसन्देशहर्षिता।&lt;br&gt;&#xA;परितुष्टा प्रियं कृत्वा प्रशशंस महाकपिम् ॥ 5.36.6 ॥&lt;br&gt;&#xA;विक्रान्तस्त्वं समर्थस्त्वं प्राज्ञस्त्वं वानरोत्तम।&lt;br&gt;&#xA;येनेदं राक्षसपदं त्वयैकेन प्रधर्षितम् ॥ 5.36.7 ॥&lt;br&gt;&#xA;शतयोजनविस्तीर्णः सागरो मकरालयः।&lt;br&gt;&#xA;विक्रमश्लाघनीयेन क्रमता गोष्पदीकृतः ॥ 5.36.8 ॥&lt;br&gt;&#xA;नहि त्वां प्राकृतं मन्ये वानरं वानरर्षभ।&lt;br&gt;&#xA;यस्य ते नास्ति सन्त्रासो रावणान्नापि सम्भ्रमः ॥ 5.36.9 ॥&lt;br&gt;&#xA;अर्हसे च कपिश्रेष्ठ मया समभिभाषितुम्।&lt;br&gt;&#xA;यद्यपि प्रेषितस्तेन रामेण विदितात्मना ॥ 5.36.10 ॥&lt;br&gt;&#xA;प्रेषयिष्यति दुर्धषो रामो न ह्यपरीक्षितम्।&lt;br&gt;&#xA;पराक्रममविज्ञाय मत्सकाशं विशेषतः ॥ 5.36.11 ॥&lt;br&gt;&#xA;दिष्ट्या च कुशली रामो धर्मात्मा सत्यसङ्गरः।&lt;br&gt;&#xA;लक्ष्मणश्च महातेजाः सुमित्रानन्दवर्धनः ॥ 5.36.12 ॥&lt;br&gt;&#xA;कुशली यदि काकुत्स्थः किन्नु सागरमेखलाम्।&lt;br&gt;&#xA;महीं दहति कोपेन युगान्ताग्निरिवोत्थितः ॥ 5.36.13 ॥&lt;br&gt;&#xA;अथवा शक्तिमन्तौ तौ सुराणामपि निग्रहे।&lt;br&gt;&#xA;ममैव तु न दुःखानामस्ति मन्ये विपर्ययः ॥ 5.36.14 ॥&lt;br&gt;&#xA;कच्चिन्न व्यथितो रामः कच्चिन्न परितप्यते।&lt;br&gt;&#xA;उत्तराणि च कार्याणि कुरुते पुरुषोत्तमः ॥ 5.36.15 ॥&lt;br&gt;&#xA;कच्चिन्न दीनः सम्भ्रान्तः कार्येषु च न मुह्यति।&lt;br&gt;&#xA;कच्चित् पुर्षकार्याणि कुरुते नृपतेः सुतः ॥ 5.36.16 ॥&lt;br&gt;&#xA;द्विविधं त्रिविधोपायमुपायमपि सेवते।&lt;br&gt;&#xA;विजिगीषुः सुहृत् कच्चिन्मित्रेषु च परन्तपः ॥ 5.36.17 ॥&lt;br&gt;&#xA;कच्चिन्मित्राणि लभते मित्रैश्चाप्यभिगम्यते।&lt;br&gt;&#xA;कच्चित् कल्याणमित्रश्च मित्रैश्चापि पुरस्कृतः ॥ 5.36.18 ॥&lt;br&gt;&#xA;कच्चिदाशास्ति देवानां प्रसादं पार्थिवात्मजः।&lt;br&gt;&#xA;कच्चित् पुरुषकारं च दैवं च प्रतिपद्यते ॥ 5.36.19 ॥&lt;br&gt;&#xA;कच्चिन्न विगतस्नेहः प्रसादान्मयि राघवः।&lt;br&gt;&#xA;कच्चिन्मां व्यसनादस्मान्मोक्षयिष्यति वानर ॥ 5.36.20 ॥&lt;br&gt;&#xA;सुखानामुचितो नित्यमसुखानामनूचितः।&lt;br&gt;&#xA;दुःखमुत्तरमासाद्य कच्चिद्रामो न सीदति ॥ 5.36.21 ॥&lt;br&gt;&#xA;कौसल्यायास्तथा कच्चित् सुमित्रायास्तथैव च।&lt;br&gt;&#xA;अभीक्ष्णं श्रुयते कच्चित् कुशलं भरतस्य च ॥ 5.36.22 ॥&lt;br&gt;&#xA;मन्निमित्तेन मानार्हः कच्चिच्छोकेन राघवः।&lt;br&gt;&#xA;कच्चिन्नान्यमना रामः कच्चिन्मां तारयिष्यति ॥ 5.36.23 ॥&lt;br&gt;&#xA;कच्चिदक्षौहिणीं भीमां भरतो भ्रातृवत्सलः।&lt;br&gt;&#xA;ध्वजिनीं मन्त्रिभिर्गुप्तां प्रेषयिष्यति मत्कृते ॥ 5.36.24 ॥&lt;br&gt;&#xA;वानराधिपतिः श्रीमान् सुग्रीवः कच्चिदेष्यति।&lt;br&gt;&#xA;मत्कृते हरिभिर्वीरैर्वृतो दन्तनखायुधैः ॥ 5.36.25 ॥&lt;br&gt;&#xA;कच्चिच्च लक्ष्मणः शूरः सुमित्रानन्दवर्धनः।&lt;br&gt;&#xA;अस्त्रविच्छरजालेन राक्षसान् विधमिष्यति ॥ 5.36.26 ॥&lt;br&gt;&#xA;रौद्रेण कच्चिदस्त्रेण ज्वलता निहतं रणे।&lt;br&gt;&#xA;द्रक्ष्याम्यल्पेन कालेन रावणं ससुहृज्जनम् ॥ 5.36.27 ॥&lt;br&gt;&#xA;कच्चिन्न तद्धेमसमानवर्णं तस्याननं पद्मसमानगन्धि।&lt;br&gt;&#xA;मया विना शुष्यति शोकदीनं जलक्षये पद्ममिवातपेन ॥ 5.36.28 ॥&lt;br&gt;&#xA;धर्मापदेशात्त्यजतश्च राज्यं मां चाप्यरण्यं नयतः पदातिम्।&lt;br&gt;&#xA;नासीद्व्यथा यस्य न भीर्न शोकः कच्चिच्च धैर्यं हृदये करोति ॥ 5.36.29 ॥&lt;br&gt;&#xA;न चास्य माता न पिता च नान्यः स्नेहाद्विशिष्टोऽस्ति मया समो वा।&lt;br&gt;&#xA;तावत्त्वहं दूत जिजीविषेयं यावत् प्रवृत्तिं श्रृणुयां प्रियस्य ॥ 5.36.30 ॥&lt;br&gt;&#xA;इतीव देवी वचनं महार्थं तं वानरेन्द्रं मधुरार्थमुक्त्वा।&lt;br&gt;&#xA;श्रोतुं पुनस्तस्य वचोऽभिरामं रामार्थयुक्तं विरराम रामा ॥ 5.36.31 ॥&lt;br&gt;&#xA;सीताया वचनं श्रुत्वा मारुतिर्भीमविक्रमः।&lt;br&gt;&#xA;शिरस्यञ्जलिमाधाय वाक्यमुत्तरमब्रवीत् ॥ 5.36.32 ॥&lt;br&gt;&#xA;न त्वामिहस्थां जानीते रामः कमललोचने।&lt;br&gt;&#xA;तेन त्वां नानयत्याशु शचीमिव पुरन्दरः ॥ 5.36.33 ॥&lt;br&gt;&#xA;श्रुत्वैव तु वचो मह्यं क्षिप्रमेष्यति राघवः।&lt;br&gt;&#xA;चमूं प्रकर्षन् महतीं हर्यृक्षगणसङ्कुलाम् ॥ 5.36.34 ॥&lt;br&gt;&#xA;विष्टम्भयित्वा बाणौधैरक्षोभ्यं वरुणालयम्।&lt;br&gt;&#xA;करिष्यति पुरीं लङ्कां काकुत्स्थः शान्तराक्षसाम् ॥ 5.36.35 ॥&lt;br&gt;&#xA;तत्र यद्यन्तरा मृत्युर्यदि देवाः सहासुराः।&lt;br&gt;&#xA;स्थास्यन्ति पथि रामस्य स तानपि वधिष्यति ॥ 5.36.36 ॥&lt;br&gt;&#xA;तवादर्शनजेनार्ये शोकेन स परिप्लुतः।&lt;br&gt;&#xA;न शर्म लभते रामः सिंहार्दित इव द्विपः ॥ 5.36.37 ॥&lt;br&gt;&#xA;मलयेन च विन्ध्येन मेरुणा मन्दरेण च।&lt;br&gt;&#xA;दर्दुरेण च ते देवि शपे मूलफलेन च ॥ 5.36.38 ॥&lt;br&gt;&#xA;यथा सुनयनं वल्गु बिम्बोष्ठं चारुकुण्डलम्।&lt;br&gt;&#xA;मुखं द्रक्ष्यसि रामस्य पूर्णचन्द्रमिवोदितम् ॥ 5.36.39 ॥&lt;br&gt;&#xA;क्षिप्रं द्रक्ष्यासि वैदेहि रामं प्रस्रवणे गिरौ।&lt;br&gt;&#xA;शतक्रतुमिवासीनं नाकपृष्ठस्य मूर्धनि ॥ 5.36.40 ॥&lt;br&gt;&#xA;न मांसं राघवो भुङ्क्ते न चापि मधु सेवते।&lt;br&gt;&#xA;वन्यं सुविहितं नित्यं भक्तमश्नाति पञ्चमम् ॥ 5.36.41 ॥&lt;br&gt;&#xA;नैव दंशान्न मशकान् न कीटान्न सरीसृपान्।&lt;br&gt;&#xA;राघवोऽपनयेद्गात्रात् त्वद्गतेनान्तरात्मना ॥ 5.36.42 ॥&lt;br&gt;&#xA;नित्यं ध्यानपरो रामो नित्यं शोकपरायणः।&lt;br&gt;&#xA;नान्यच्चिन्तयते किञ्चित् स तु कामवशं गतः ॥ 5.36.43 ॥&lt;br&gt;&#xA;अनिद्रः सततं रामः सुप्तोऽपि च नरोत्तमः।&lt;br&gt;&#xA;सीतेति मधुरां वाणीं व्याहरन् प्रतिबुद्ध्यते ॥ 5.36.44 ॥&lt;br&gt;&#xA;दृष्ट्वा फलं वा पुष्पं वा यद्वाऽन्यत् सुमनोहरम्।&lt;br&gt;&#xA;बहुशो हा प्रियेत्येवं श्वसंस्त्वामभिभाषते ॥ 5.36.45 ॥&lt;br&gt;&#xA;स देवि नित्यं परितप्यमानस्त्वामेव सीतेत्यभिभाषमाणः।&lt;br&gt;&#xA;दृढव्रतो राजसुतो महात्मा तवैव लाभाय कृतप्रयत्नः ॥ 5.36.46 ॥&lt;br&gt;&#xA;सा रामसङ्कीर्तनवीतशोका रामस्य शोकेन समानशोका।&lt;br&gt;&#xA;शरन्मुखे साम्बुदशेषचन्द्रा निशेव वैदेहसुता बभूव ॥ 5.36.47 ॥&lt;/p&gt;</description>
    </item>
    <item>
      <title>०३७ अङ्गुलीयकं दृष्ट्वा सीतामोदनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/037_angulIyakaM_dRShTvA_sItAmodanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/037_angulIyakaM_dRShTvA_sItAmodanam/</guid>
      <description>&lt;p&gt;सीता तद्वचनं श्रुत्वा पूर्णचन्द्रनिभानना।&lt;br&gt;&#xA;हनूमन्तमुवाचेदं धर्मार्थसहितं वचः ॥ 5.37.1 ॥&lt;br&gt;&#xA;अमृतं विषसंसृष्टं त्वया वानरभाषितम्।&lt;br&gt;&#xA;यच्च नान्यमना रामो यच्च शोकपरायणः ॥ 5.37.2 ॥&lt;br&gt;&#xA;ऐश्वर्ये वा सुविस्तीर्णे व्यसने वा सुदारुणे।&lt;br&gt;&#xA;रज्ज्वेव पुरुषं बद्ध्वा कृतान्तः परिकर्षति ॥ 5.37.3 ॥&lt;br&gt;&#xA;विधिर्नूनमसंहार्थः प्राणिनां प्लवगोत्तम।&lt;br&gt;&#xA;सौमित्रिं मां च रामं च व्यसनैः पश्य मोहितान् ॥ 5.37.4 ॥&lt;br&gt;&#xA;शोकस्यास्य कदा पारं राघवोऽधिगमिष्यति।&lt;br&gt;&#xA;प्लवमानः परिश्रान्तो हतनौः सागरे यथा ॥ 5.37.5 ॥&lt;br&gt;&#xA;राक्षसानां वधं कृत्वा सूदयित्वा च रावणम्।&lt;br&gt;&#xA;लङ्कामुन्मूलितां कृत्वा कदा द्रक्ष्यति मां पतिः ॥ 5.37.6 ॥&lt;br&gt;&#xA;स वाच्यः सन्त्वरस्वेति यावदेव न पूर्यते।&lt;br&gt;&#xA;अयं संवत्सरः कालस्तावद्धि मम जीवितम् ॥ 5.37.7 ॥&lt;br&gt;&#xA;वर्तते दशमो मासो द्वौ तु शेषौ प्लवङ्गम।&lt;br&gt;&#xA;रावणेन नृशंसेन समयो यः कृतो मम ॥ 5.37.8 ॥&lt;br&gt;&#xA;विभीषणेन च भ्रात्रा मम निर्यातनं प्रति।&lt;br&gt;&#xA;अनुनीतः प्रयत्नेन न च तत् कुरुते मतिम् ॥ 5.37.9 ॥&lt;br&gt;&#xA;मम प्रतिप्रदानं हि रावणस्य न रोचते।&lt;br&gt;&#xA;रावणं मार्गते सङ्ख्ये मृत्युः कालवशं गतम् ॥ 5.37.10 ॥&lt;br&gt;&#xA;ज्येष्टा कन्याऽनला नाम विभीषणसुता कपे।&lt;br&gt;&#xA;तया ममेदमाख्यातं मात्रा प्रहितया स्वयम् ॥ 5.37.11 ॥&lt;br&gt;&#xA;असंशयं हरिश्रेष्ठ क्षिप्रं मां प्राप्स्यते पतिः।&lt;br&gt;&#xA;अन्तरात्मा हि मे शुद्धस्तस्मिंश्च बहवो गुणाः ॥ 5.37.12 ॥&lt;br&gt;&#xA;उत्साहः पौरुषं सत्त्वमानृशंस्यं कृतज्ञता।&lt;br&gt;&#xA;विक्रमश्च प्रभावश्च सन्ति वानर राघवे ॥ 5.37.13 ॥&lt;br&gt;&#xA;चतुर्दश सहस्राणि राक्षसानां जघान यः।&lt;br&gt;&#xA;जनस्थाने विना भ्रात्रा शत्रुः कस्तस्य नोद्विजेत् ॥ 5.37.14 ॥&lt;br&gt;&#xA;न स शक्यस्तुलयितुं व्यसनैः पुरुषर्षभः।&lt;br&gt;&#xA;अहं तस्य प्रभावज्ञाशक्रस्येव पुलोमजा ॥ 5.37.15 ॥&lt;br&gt;&#xA;शरजालांशुमाञ्छूरः कपे रामदिवाकरः।&lt;br&gt;&#xA;शत्रुरक्षोमयं तोयमुपशोषं नयिष्यति ॥ 5.37.16 ॥&lt;br&gt;&#xA;इति सञ्जल्पमानां तां रामार्थे शोककर्शिताम्।&lt;br&gt;&#xA;अश्रुसम्पूर्णनयनामुवाच वचनं कपिः ॥ 5.37.17 ॥&lt;br&gt;&#xA;कृत्वैव तु वयो मह्यं क्षिप्रमेष्यति राघवः।&lt;br&gt;&#xA;चमूं प्रकर्षन् महतीं हर्यृक्षगणसङ्कुलाम् ॥ 5.37.18 ॥&lt;br&gt;&#xA;अथवा मोचयिष्यामि त्वामद्यैव वरानने।&lt;br&gt;&#xA;अस्माद्दुःखादुपारोह मम पृष्ठमनिन्दिते ॥ 5.37.19 ॥&lt;br&gt;&#xA;त्वां तु पृष्ठगतां कृत्वा सन्तरिष्यामि सागरम्।&lt;br&gt;&#xA;शक्तिरस्ति हि मे वोढुं लङ्कामपि सरावणाम् ॥ 5.37.20 ॥&lt;br&gt;&#xA;द्रक्ष्यस्यद्यैव वैदेहि राघवं सह लक्ष्मणम्।&lt;br&gt;&#xA;व्यवसायसमायुक्तं विष्णुं दैत्यवदे यथा ॥ 5.37.21 ॥&lt;br&gt;&#xA;त्वद्दर्शनकृतोत्साहमाश्रमस्थं महाबलम्।&lt;br&gt;&#xA;पुरन्दरमिवासीनं नाकराजस्य मूर्धनि ॥ 5.37.22 ॥&lt;br&gt;&#xA;पृष्ठमारोह मे देवि मा विकाङ्क्षस्व शोभने।&lt;br&gt;&#xA;योगमन्विच्छ रामेण शशाङ्केनेव रोहिणी ॥ 5.37.23 ॥&lt;br&gt;&#xA;कथयन्तीव चन्द्रेण सूर्येण च महार्चिषा।&lt;br&gt;&#xA;मत्पृष्टमधिरुह्य त्वं तराकाशमहार्णवौ ॥ 5.37.24 ॥&lt;br&gt;&#xA;न हि मे सम्प्रयातस्य त्वामितो नयतोऽङ्गने।&lt;br&gt;&#xA;अनुगन्तुं गतिं शक्ताः सर्वे लङ्कानिवासिनः ॥ 5.37.25 ॥&lt;br&gt;&#xA;यथैवाहमिह प्राप्तस्तथैवाहमसंशयः।&lt;br&gt;&#xA;यास्यामि पश्य वैदेहि त्वामुद्यम्य विहायसम् ॥ 5.37.26 ॥&lt;br&gt;&#xA;मैथिली तु हरिश्रेष्ठात् श्रुत्वा वचनमद्भुतम्।&lt;br&gt;&#xA;हर्षविस्मितसर्वाङ्गी हनुमन्तमथाब्रवीत् ॥ 5.37.27 ॥&lt;br&gt;&#xA;हनुमन् दूरमध्वानं कथं मां वोढुमिच्छसि।&lt;br&gt;&#xA;तदेव खलु ते मन्ये कपित्वं हरियूथप ॥ 5.37.28 ॥&lt;br&gt;&#xA;कथं वाऽल्पशरीरस्त्वं मामितो नेतुमिच्छसि।&lt;br&gt;&#xA;सकाशं मानवेन्द्रस्य भर्तुर्मे प्लवगर्षभ ॥ 5.37.29 ॥&lt;br&gt;&#xA;सीताया वचनं श्रुत्वा हनुमान् मारुतात्मजः।&lt;br&gt;&#xA;चिन्तयामास लक्ष्मीवान् नवं परिभवं कृतम् ॥ 5.37.30 ॥&lt;br&gt;&#xA;न मे जानाति सत्त्वं वा प्रभावं वाऽसितेक्षणा।&lt;br&gt;&#xA;तस्मात् पश्यतु वैदही यद्रूपं मम कामतः ॥ 5.37.31 ॥&lt;br&gt;&#xA;इति सञ्चिन्त्य हनुमांस्तदा प्लवगसत्तमः।&lt;br&gt;&#xA;दर्शयामास वैदेह्याः स्वरूपमरिमर्दनः ॥ 5.37.32 ॥&lt;br&gt;&#xA;स तस्मात् पादपाद्धीमानाप्लुत्य प्लवगर्षभः।&lt;br&gt;&#xA;ततो वर्धितुमारेभे सीताप्रत्ययकारणात् ॥ 5.37.33 ॥&lt;br&gt;&#xA;मेरुमन्दरसङ्काशो बभौ दीप्तानलप्रभः।&lt;br&gt;&#xA;अग्रतो व्यवतस्थे च सीताया वानरोत्तमः ॥ 5.37.34 ॥&lt;br&gt;&#xA;हरिः पर्वतसङ्काशस्ताम्रवक्त्रो महाबलः।&lt;br&gt;&#xA;वज्रदंष्ट्रनखो भीमो वैदेहीमिदमब्रवीत् ॥ 5.37.35 ॥&lt;br&gt;&#xA;सपर्वतवनोद्देशां साट्टप्रकारतोरणाम्।&lt;br&gt;&#xA;लङ्कामिमां सनाथां व नयितुं शक्तिरस्ति मे ॥ 5.37.36 ॥&lt;br&gt;&#xA;तदवस्थाप्यतां बुद्धिरलं देवि विकाङ्क्षया।&lt;br&gt;&#xA;विशोकं कुरु वैदेहि राघवं सहलक्ष्मणम् ॥ 5.37.37 ॥&lt;br&gt;&#xA;तं दृष्ट्वा भीमसङ्काशमुवाच जनकात्मजा।&lt;br&gt;&#xA;पद्मपत्रविशालाक्षी मारुतस्यौरसं सुतम् ॥ 5.37.38 ॥&lt;br&gt;&#xA;तव सत्त्वं बलं चैव विजानामि महाकपे।&lt;br&gt;&#xA;वायोरिव गतिं चापि तेजश्चाग्नेरिवाद्भुतम् ॥ 5.37.39 ॥&lt;br&gt;&#xA;प्राकृतोऽन्यः कथं चेमां भूमिमागन्तुमर्हति।&lt;br&gt;&#xA;उदधेरप्रमेयस्य पारं वानरपुङ्गव ॥ 5.37.40 ॥&lt;br&gt;&#xA;जानामि गमने शक्तिं नयने चापि ते मम।&lt;br&gt;&#xA;अवश्यं सम्प्रधार्याशु कार्यसिद्धिर्महात्मनः ॥ 5.37.41 ॥&lt;br&gt;&#xA;अयुक्तं तु कपिश्रेष्ठ मम गन्तुं त्वयाऽनघ।&lt;br&gt;&#xA;वायुवेगसवेगस्य वेगो मां मोहयेत्तव ॥ 5.37.42 ॥&lt;br&gt;&#xA;अहमाकाशमापन्ना ह्युपर्युपरि सागरम्।&lt;br&gt;&#xA;प्रपतेयं हि ते पृष्ठाद्भयाद् वेगेन गच्छतः ॥ 5.37.43 ॥&lt;br&gt;&#xA;पतिता सागरे चाहं तिमिनक्रझषाकुले।&lt;br&gt;&#xA;भवेयमाशु विवशा यादसामन्नमुत्तमम् ॥ 5.37.44 ॥&lt;br&gt;&#xA;न च शक्ष्ये त्वया सार्धं गन्तुं शत्रुविनाशन।&lt;br&gt;&#xA;कलत्रवति सन्देहस्त्वय्यपि स्यादसंशयः ॥ 5.37.45 ॥&lt;br&gt;&#xA;ह्रियमाणं तु मां दृष्ट्वा राक्षसा भीमविक्रमाः।&lt;br&gt;&#xA;अनुगच्छेयुरादिष्टा रावणेन दुरात्मना ॥ 5.37.46 ॥&lt;br&gt;&#xA;तैस्त्वं परिवृतः शूरैः शूलमुद्गरपाणिभिः।&lt;br&gt;&#xA;भवेस्त्वं संशयं प्राप्तो मया वीर कलत्रवान् ॥ 5.37.47 ॥&lt;br&gt;&#xA;सायुधा बहवो व्योम्नि राक्षसास्त्वं निरायुधः।&lt;br&gt;&#xA;कथं शक्ष्यसि संयातुं मां चैव परिरक्षितुम् ॥ 5.37.48 ॥&lt;br&gt;&#xA;युद्ध्यमानस्य रक्षोभिस्तव तैः क्रूरकर्मभिः।&lt;br&gt;&#xA;प्रपतेयं हि ते पृष्ठाद् भयार्ता कपिसत्तम ॥ 5.37.49 ॥&lt;br&gt;&#xA;अथ रक्षांसि भीमानि महान्ति बलवन्ति च।&lt;br&gt;&#xA;कथञ्चित् साम्पराये त्वां जयेयुः कपिसत्तम ॥ 5.37.50 ॥&lt;br&gt;&#xA;अथवा युद्ध्यमानस्य पतेयं विमुखस्य ते।&lt;br&gt;&#xA;पतितां च गृहीत्वा मां नयेयुः पापराक्षसाः ॥ 5.37.51 ॥&lt;br&gt;&#xA;मां वा हरेयुस्त्वद्धस्ताद् विशसेयुरथापि वा।&lt;br&gt;&#xA;अव्यवस्थौ हि दृश्येते युद्धे जयपराजयौ ॥ 5.37.52 ॥&lt;br&gt;&#xA;अहं वापि विपद्येयं रक्षोभिरभितर्जिता।&lt;br&gt;&#xA;त्वत्प्रयत्नो हरिश्रोष्ठ भवेन्निष्फल एव तु ॥ 5.37.53 ॥&lt;br&gt;&#xA;कामं त्वमसि पर्याप्तौ निहन्तुं सर्वराक्षसान्।&lt;br&gt;&#xA;राघवस्य यशो हीयेत्त्वया शस्तैस्तु राक्षसैः ॥ 5.37.54 ॥&lt;br&gt;&#xA;यत्र ते नाभिजानीयुर्हरयो नापि राघवौ।&lt;br&gt;&#xA;आरम्भस्तु मदर्थोऽयं ततस्तव निरर्थकः ॥ 5.37.55 ॥&lt;br&gt;&#xA;त्वया हि सह रामस्य महानागमने गुणः ॥ 5.37.56 ॥&lt;br&gt;&#xA;मयि जीवितमायत्तं राघवस्य महात्मनः।&lt;br&gt;&#xA;भ्रातॄणां च महाबाहो तव राजकुलस्य च ॥ 5.37.57 ॥&lt;br&gt;&#xA;तौ निराशौ मदर्थं तु शोकसन्तापकर्शितौ।&lt;br&gt;&#xA;सह सर्वर्क्षहरिभिस्त्यक्ष्यतः प्राणसङ्ग्रहम् ॥ 5.37.58 ॥&lt;br&gt;&#xA;भर्तृमक्तिं पुरस्कृत्य रामादन्यस्य वानर।&lt;br&gt;&#xA;न स्पृशामि शरीरं तु पुंसो वाररपुङ्गवः ॥ 5.37.59 ॥&lt;br&gt;&#xA;यदहं गात्रसंस्पर्शं रावणस्य बलाद्गता।&lt;br&gt;&#xA;अनीशा किं करिष्यामि विनाथा विवशा सती ॥ 5.37.60 ॥&lt;br&gt;&#xA;यदि रामो दशग्रीवमिह हत्वा सबान्धवम्।&lt;br&gt;&#xA;मामितो गृह्य गच्छेत तत्तस्य सदृशं भवेत् ॥ 5.37.61 ॥&lt;br&gt;&#xA;श्रुता हि दृष्टाश्च मया पराक्रमा महात्मनस्तस्य रणावमर्दिनः।&lt;br&gt;&#xA;न देवगन्धर्वभुजङ्गराक्षसा भवन्ति रामेण समा हि संयुगे ॥ 5.37.62 ॥&lt;br&gt;&#xA;समीक्ष्य तं संयति चित्रकार्मुकं महाबलं वासवतुल्यविक्रमम्।&lt;br&gt;&#xA;सलक्ष्मणं को विषहेत राघवं हुताशनं दीप्तमिवानिलेरितम् ॥ 5.37.63 ॥&lt;br&gt;&#xA;सलक्ष्मणं राघवमाजिमर्दनं दिशागजं मत्तमिव व्यवस्थितम्।&lt;br&gt;&#xA;सहेत को वानरमुख्य संयुगे युगान्तसूर्यप्रतिमं शरार्चिषम् ॥ 5.37.64 ॥&lt;br&gt;&#xA;स मे हरिश्रेष्ठ सलक्ष्मणं पतिं सयूथपं क्षिप्रमिहोपपादय।&lt;br&gt;&#xA;चिराय रामं प्रति शोककर्शितां कुरुष्व मां वानरमुख्य हर्षिताम् ॥ 5.37.65 ॥&lt;/p&gt;</description>
    </item>
    <item>
      <title>०३८ हनुमता सीताचूडामणियाचना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/038_hanumatA_sItAchUDAmaNiyAchanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/038_hanumatA_sItAchUDAmaNiyAchanA/</guid>
      <description>&lt;p&gt;ततः सकपिशार्दूलस्तेन वाक्येन हर्षितः।&lt;br&gt;&#xA;सीतामुवाच तच्छ्रुत्वा वाक्यं वक्यविशारदः ॥ 5.38.1 ॥&lt;br&gt;&#xA;युक्तरूपं त्वया देवि भाषितं शुभदर्शने।&lt;br&gt;&#xA;सदृशं स्त्रीस्वभावस्य साध्वीनां विनयस्य च ॥ 5.38.2 ॥&lt;br&gt;&#xA;स्त्रीत्वं न तु समर्थं हि सागरं व्यतिवर्तितुम्।&lt;br&gt;&#xA;मामधिष्ठाय विस्तीर्णं शतयोजनमायतम् ॥ 5.38.3 ॥&lt;br&gt;&#xA;द्वितीयं कारणं यच्च ब्रवीषि विनयान्विते।&lt;br&gt;&#xA;रामादन्यस्य नार्हामि संस्पर्शमिति जानकि ॥ 5.38.4 ॥&lt;br&gt;&#xA;एतत्ते देवि सदृशं पत्न्यास्तस्य महात्मनः।&lt;br&gt;&#xA;का ह्यन्या त्वामृते देवि ब्रूयाद्वचनमीदृशम् ॥ 5.38.5 ॥&lt;br&gt;&#xA;श्रोष्यते चैव काकुत्स्थः सर्वं निरवशेषतः।&lt;br&gt;&#xA;चोष्टितं यत्त्वया देवि भाषितं मम चाग्रतः ॥ 5.38.6 ॥&lt;br&gt;&#xA;कारणैर्बहुभिर्देवि रामप्रियचिकीर्षया।&lt;br&gt;&#xA;स्नेहप्रस्कन्नमनसा मयैतत् समुदीरितम् ॥ 5.38.7 ॥&lt;br&gt;&#xA;लङ्काया दुष्प्रवेशत्वाद् दुस्तरत्वान्महोदधेः।&lt;br&gt;&#xA;सामर्थ्यादात्मनश्चैव मयैतत् समुदीरितम् ॥ 5.38.8 ॥&lt;br&gt;&#xA;इच्छामि त्वां समानेतुमद्यैव रघुबन्धुना।&lt;br&gt;&#xA;गुरुस्नेहेन भक्त्या च नान्यथैतदुदाहृतम् ॥ 5.38.9 ॥&lt;br&gt;&#xA;यदि नोत्सहसे यातुं मया सार्धमनिन्दिते।&lt;br&gt;&#xA;अभिज्ञानं प्रयच्छ त्वं जानीयाद्राघवो हि तत् ॥ 5.38.10 ॥&lt;br&gt;&#xA;एवमुक्ता हनुमता सीता सुरसुतोपमा।&lt;br&gt;&#xA;उवाच वचनं मन्दं बाष्पप्रग्रथिताक्षरम् ॥ 5.38.11 ॥&lt;br&gt;&#xA;इदं श्रेष्ठमभिज्ञानं ब्रूयास्त्वं तु मम प्रियम्।&lt;br&gt;&#xA;शैलस्य चित्रकूटस्य पादे पूर्वोत्तरे पुरा ॥ 5.38.12 ॥&lt;br&gt;&#xA;तापसाश्रमवासिन्याः प्राज्यमूलफलोदके।&lt;br&gt;&#xA;तस्मिन् सिद्धाश्रमे देशे मन्दाकिन्या ह्यदूरतः ॥ 5.38.13 ॥&lt;br&gt;&#xA;तस्योपवनषण्डेषु नानापुष्पसुगन्धिषु।&lt;br&gt;&#xA;विहृत्य सलिलक्लिन्ना तवाङ्के समुपाविशम् ॥ 5.38.14 ॥&lt;br&gt;&#xA;ततो मांससमायुक्तो वायसः पर्यतुण्डयत्।&lt;br&gt;&#xA;तमहं लोष्टमुद्यम्य वारयामि स्म वायसम् ॥ 5.38.15 ॥&lt;br&gt;&#xA;दारयन् स च मां काकस्तत्रैव परिलीयते।&lt;br&gt;&#xA;न चाप्युपारमन्मांसाद्भक्षार्थी बलिभोजनः ॥ 5.38.16 ॥&lt;br&gt;&#xA;उत्कर्षन्त्यां च रशनां क्रुद्धायां मयि पक्षिणि।&lt;br&gt;&#xA;स्रस्यमाने च वसने ततो दृष्टा त्वया ह्यहम् ॥ 5.38.17 ॥&lt;br&gt;&#xA;त्वयाऽपहसिता चाहं क्रुद्धा संलज्जिता तदा।&lt;br&gt;&#xA;भक्षगृध्रेन काकेन दारिता त्वामुपागता ॥ 5.38.18 ॥&lt;br&gt;&#xA;आसीनस्य च ते श्रान्ता पुनरुत्सङ्गमाविशम्।&lt;br&gt;&#xA;क्रुद्ध्यन्ती च प्रहृष्टेन त्वयाऽहं परिसान्त्विता ॥ 5.38.19 ॥&lt;br&gt;&#xA;बाष्पपूर्णमुखी मन्दं चक्षुषी परिमार्जती।&lt;br&gt;&#xA;लक्षिताऽहं त्वया नाथ वायसेन प्रकोपिता ॥ 5.38.20 ॥&lt;br&gt;&#xA;पर्यायेण प्रसुप्तश्च ममाङ्के भरताग्रजः।&lt;br&gt;&#xA;स तत्र पुनरेवाथ वायसः समुपागमत् ॥ 5.38.21 ॥&lt;br&gt;&#xA;ततः सुप्तप्रबुद्धां मां रामस्याङ्कात् समुत्थिताम्।&lt;br&gt;&#xA;वायसः सहसाऽऽगम्य विददार स्तनान्तरे ॥ 5.38.22 ॥&lt;br&gt;&#xA;पुनः पुनरथोत्पत्य विददार स मां भृशम्।&lt;br&gt;&#xA;ततः समुक्षितो रामो मुक्तैः शोणितबिन्दुभिः ॥ 5.38.23 ॥&lt;br&gt;&#xA;वायसेन ततस्तेन बलवत्क्लिश्यमानया।&lt;br&gt;&#xA;स मया बोधितः श्रीमान् सुखसुप्तः परन्तपः ॥ 5.38.24 ॥&lt;br&gt;&#xA;स मां दृष्ट्वा महाबाहुर्वितुन्नां स्तनयोस्तदा।&lt;br&gt;&#xA;आशीविष इव क्रुद्धः श्वसन् वाक्यमभाषत ॥ 5.38.25 ॥&lt;br&gt;&#xA;केन ते नागनासोरु विक्षतं वै स्तनान्तरम्।&lt;br&gt;&#xA;कः क्रीडति सरोषेण पञ्चवक्त्रेण भोगिना ॥ 5.38.26 ॥&lt;br&gt;&#xA;वीक्षमाणस्ततस्तं वै वायसं समुदैक्षत।&lt;br&gt;&#xA;नखैः सरुधिरैस्तीक्ष्णैर्मामेवाभिमुखं स्थितम् ॥ 5.38.27 ॥&lt;br&gt;&#xA;पुत्रः किल स शक्रस्य वायसः पततां वरः।&lt;br&gt;&#xA;धरान्तरगतः शीघ्रं पवनस्य गतौ समः ॥ 5.38.28 ॥&lt;br&gt;&#xA;ततस्तस्मिन् महाबाहुः कोपसंवर्तितेक्षणः।&lt;br&gt;&#xA;वायसे कृतवान् क्रूरां मतिं मतिमतां वरः ॥ 5.38.29 ॥&lt;br&gt;&#xA;स दर्भं संस्तराद् गृह्य ब्राह्मेमास्त्रेण योजयत्।&lt;br&gt;&#xA;स दीप्त इव कालाग्रिर्जज्वलाभिमुखो द्विजम् ॥ 5.38.30 ॥&lt;br&gt;&#xA;स तं प्रदीप्तं चिक्षेप दर्भं तं वायसं प्रति।&lt;br&gt;&#xA;ततस्तं वायसं दर्भः सोऽम्बरेऽनुजगाम ह ॥ 5.38.31 ॥&lt;br&gt;&#xA;अनुसृप्तस्तदा काको जगाम विविधां गतिम्।&lt;br&gt;&#xA;लोककाम इमं लोकं सर्वं वै विचचार ह ॥ 5.38.32 ॥&lt;br&gt;&#xA;स पित्रा च परित्यक्तः सुरैश्च समहर्षिभिः।&lt;br&gt;&#xA;त्रील्लोकान् सम्परिक्रम्य तमेव शरणं गतः ॥ 5.38.33 ॥&lt;br&gt;&#xA;स तं निपतितं भूमौ शरण्यः शरणागतम्।&lt;br&gt;&#xA;वधार्हमपि काकुत्स्थः कृपया पर्यपालयत् ॥ 5.38.34 ॥&lt;br&gt;&#xA;न शर्म लब्ध्वा तमेव शरणं गतः ॥ 5.38.35 ॥&lt;br&gt;&#xA;परिद्यूनं विषण्णं च स तमायान्तमब्रवीत्।&lt;br&gt;&#xA;मोघं कर्तुं न शक्यं तु ब्राह्ममस्त्रं तदुच्यताम् ॥ 5.38.36 ॥&lt;br&gt;&#xA;ततस्तस्याक्षि काकस्य हिनस्ति स्म स दक्षिणम्।&lt;br&gt;&#xA;दत्त्वा स दक्षिणं नेत्रं प्राणेभ्यः परिरक्षितः ॥ 5.38.37 ॥&lt;br&gt;&#xA;स रामाय नमस्कृत्वा राज्ञे दशरथाय च।&lt;br&gt;&#xA;विसृष्टस्तेन वीरेण प्रतिपेदे स्वमालयम् ॥ 5.38.38 ॥&lt;br&gt;&#xA;मत्कृते काकमात्रे तु ब्रह्मास्त्रं समुदीरितम्।&lt;br&gt;&#xA;कर्माद्यो मां हरत्त्वत्तः क्षमसे तं महीपते ॥ 5.38.39 ॥&lt;br&gt;&#xA;स कुरुष्व महोत्साहः कृपां मयि नरर्षभ।&lt;br&gt;&#xA;त्वया नाथवती नाथ ह्यनाथा इव दृश्यते ॥ 5.38.40 ॥&lt;br&gt;&#xA;आनृशंस्यं परो धर्मस्त्वत्त एव मया श्रुतः ॥ 5.38.41 ॥&lt;br&gt;&#xA;अपारपारमक्षोभ्यं गाम्भीर्यात् सागरोपमम्।&lt;br&gt;&#xA;भर्तारं ससमुद्रायाधरण्या वासवोपमम् ॥ 5.38.42 ॥&lt;br&gt;&#xA;एवमस्त्रविदां श्रेष्ठः सत्यवान् बलवानपि।&lt;br&gt;&#xA;किमर्थमस्त्रं रक्षस्सु न योजयति राघवः ॥ 5.38.43 ॥&lt;br&gt;&#xA;न नागा नापि गन्धर्वा नासुरा न मरुद्गणाः।&lt;br&gt;&#xA;रामस्य समरे वेगं शक्ताः प्रतिसमाधितुम् ॥ 5.38.44 ॥&lt;br&gt;&#xA;तस्य वीर्यवतः कश्चिद् यद्यस्ति मयि सम्भ्रमः।&lt;br&gt;&#xA;किमर्थं न शरैस्तीक्ष्णैः क्षयं नयति राक्षसान् ॥ 5.38.45 ॥&lt;br&gt;&#xA;भ्रातुरादेशमादाय लक्ष्मणो वा परन्तपः।&lt;br&gt;&#xA;कस्य हेतोर्न मां वीरः परित्राति महाबलः ॥ 5.38.46 ॥&lt;br&gt;&#xA;यदि तौ पुरुषव्याघ्रौ वाय्वग्निसमतेजसौ।&lt;br&gt;&#xA;सुराणामपि दुर्धर्षौ किमर्थं मामुपेक्षतः ॥ 5.38.47 ॥&lt;br&gt;&#xA;ममैव दुष्कृतं किञ्चिन्महदस्ति न संशयः।&lt;br&gt;&#xA;समर्थावपि तौ यन्मां नावेक्षते परन्तपौ ॥ 5.38.48 ॥&lt;br&gt;&#xA;वैदह्या वचनं श्रत्वा करुणं साश्रुभाषितम्।&lt;br&gt;&#xA;अथाब्रवीन्महातेजा हनूमान् मारुतात्मजः ॥ 5.38.49 ॥&lt;br&gt;&#xA;त्वच्छोकविमुखो रामो देवि सत्येन मे शपे।&lt;br&gt;&#xA;रामे दुःखाभिपन्ने च लक्ष्मणः परितप्यते ॥ 5.38.50 ॥&lt;br&gt;&#xA;कथञ्चिद्भवती दृष्टा न कालः परिशोचितुम् ॥ 5.38.51 ॥&lt;br&gt;&#xA;इमं मुहूर्तं दुःखानां द्रक्ष्यस्यन्तमनिन्दिते।&lt;br&gt;&#xA;तावुभौ पुरुषव्याघ्रौ राजपुत्रौ महाबलौ ॥ 5.38.52 ॥&lt;br&gt;&#xA;त्वद्दर्शनकृतोत्साहौ लङ्कां भस्मीकरिष्यतः ॥ 5.38.53 ॥&lt;br&gt;&#xA;राघवस्त्वां विशालाक्षि नेष्यति स्वां पुरीं प्रति।&lt;br&gt;&#xA;ब्रूहि यद्राघवो वाच्यो लक्ष्मणश्च महाबलः ॥ 5.38.54 ॥&lt;br&gt;&#xA;इत्युक्तवति तस्मिंश्च सीता सुरसुतोपमा।&lt;br&gt;&#xA;उवाच सोकसन्तप्ता हनुमन्तं प्लवङ्गमम् ॥ 5.38.55 ॥&lt;br&gt;&#xA;कौसल्या लोकभर्तारं सुषुवे यं मनस्विनी।&lt;br&gt;&#xA;तं ममार्थे सुखं पृच्छ शिरसा चाभिवादय ॥ 5.38.56 ॥&lt;br&gt;&#xA;स्रजश्च सर्वरत्नानि प्रिया याश्च वराङ्गनाः।&lt;br&gt;&#xA;ऐश्वर्यं च विशालायां पृथिव्यामपि दुर्लभम् ॥ 5.38.57 ॥&lt;br&gt;&#xA;पितरं मातरं चैव सम्मान्याभिप्रसाद्य च।&lt;br&gt;&#xA;अनुप्रव्रजितो रामं सुमित्रा येन सुप्रजाः ॥ 5.38.58 ॥&lt;br&gt;&#xA;आनुकूल्येन धर्मात्मा त्यक्त्वा सुखमनुत्तमम्।&lt;br&gt;&#xA;अनुगच्छति काकुत्स्थं भ्रातरं पालयन् वने ॥ 5.38.59 ॥&lt;br&gt;&#xA;संहस्कन्धो महाबाहुर्मनस्वी प्रियदर्शनः।&lt;br&gt;&#xA;पितृवद्वर्तते रामे मातृवन्मां समाचरन् ॥ 5.38.60 ॥&lt;br&gt;&#xA;ह्रियमाणां तदा वीरो न तु मां वेद लक्ष्मणः ॥ 5.38.61 ॥&lt;br&gt;&#xA;वृद्दोपसेवी लक्ष्मीवान् शक्तो न बहु भाषिता।&lt;br&gt;&#xA;राजपुत्रः प्रियः श्रेष्ठः सदृशः श्वशुरस्य मे ॥ 5.38.62 ॥&lt;br&gt;&#xA;मम प्रियतरो नित्यं भ्राता रामस्य लक्ष्मणः।&lt;br&gt;&#xA;नियुक्तो धुरि यस्यां तु तामुद्वहति वीर्यवान् ॥ 5.38.63 ॥&lt;br&gt;&#xA;स ममार्थाय कुशलं वक्तव्यो वचनान्मम।&lt;br&gt;&#xA;मृदुर्नित्यं शुचिर्दक्षः प्रियो रामस्य लक्ष्मणः ॥ 5.38.64 ॥&lt;br&gt;&#xA;यथा हि वानरश्रेष्ठ दुःखक्षयकरो भवेत्।&lt;br&gt;&#xA;त्वमस्मिन् कार्यनिर्योगे प्रमाणं हरिसत्तम ॥ 5.38.65 ॥&lt;br&gt;&#xA;राघवस्त्वत्समारम्भान्मयि यत्नपरो भवेत् ॥ 5.38.66 ॥&lt;br&gt;&#xA;इदं ब्रूयाश्च मे नाथं शूरं रामं पुनः पुनः।&lt;br&gt;&#xA;जीवितं धारयिष्यामि मासं दशरथात्मज ॥ 5.38.67 ॥&lt;br&gt;&#xA;ऊर्ध्वं मासान्न जीवेयं सत्येनाहं ब्रवीमि ते।&lt;br&gt;&#xA;रावणेनोपरुद्धां मां निकृत्या पापकर्मणा ॥ 5.38.68 ॥&lt;br&gt;&#xA;ततो वस्त्रगतं मुक्त्वा दिव्यं चूडामणिं शुभम्।&lt;br&gt;&#xA;प्रदेयो राघवायेति सीता हनुमते ददौ ॥ 5.38.69 ॥&lt;br&gt;&#xA;प्रतिगृह्य ततो वीरो मणिरत्नमनुत्तमम्।&lt;br&gt;&#xA;अङ्गुल्या योजयामास न ह्यस्य प्राभवद्भुजः ॥ 5.38.70 ॥&lt;br&gt;&#xA;मणिरत्नं कपिवरः प्रतिगृह्याभिवद्य च।&lt;br&gt;&#xA;सीतां प्रदक्षिणं कृत्वा प्रणतः पार्श्वतः स्थितः ॥ 5.38.71 ॥&lt;br&gt;&#xA;हर्षेण महता युक्तः सीतादर्शनजेन सः।&lt;br&gt;&#xA;हृदयेन गतो रामं शरीरेण तु विष्ठितः ॥ 5.38.72 ॥&lt;br&gt;&#xA;मणिवरमुपगृह्य तं महार्हं जनकनृपात्मजया धृतं प्रभावात्।&lt;br&gt;&#xA;गिरिरिव पवनावधूत्मुक्तः सुखितमनाः प्रतिसङ्क्रमं प्रपेदे ॥ 5.38.73 ॥&lt;/p&gt;</description>
    </item>
    <item>
      <title>०३९ सीतया चूडामणिप्रदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/039_sItayA_chUDAmaNipradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/039_sItayA_chUDAmaNipradAnam/</guid>
      <description>&lt;p&gt;मणिं दत्त्वा ततः सीता हनुमन्तमथाब्रवीति।&lt;br&gt;&#xA;अभिज्ञानमभिज्ञातमेतद्रामस्य तत्त्वतः ॥ 5.39.1 ॥&lt;br&gt;&#xA;मणिं तु दृष्ट्वा रामो वै त्रयाणां संस्मरिष्यति।&lt;br&gt;&#xA;वीरो जनन्या मम च राज्ञो दशरथस्य च ॥ 5.39.2 ॥&lt;br&gt;&#xA;स भूयस्त्वं समुत्साहे चोदितो हरिसत्तम।&lt;br&gt;&#xA;अस्मिन् कार्यसमारम्भे प्रचिन्तय यदुत्तरम् ॥ 5.39.3 ॥&lt;br&gt;&#xA;हनुमन् यत्नमास्थाय दुःखक्षयकरो भव।&lt;br&gt;&#xA;तस्य चिन्तयतो यत्नो दुःखक्षयकरो भवेत् ॥ 5.39.4 ॥&lt;br&gt;&#xA;स तथेति प्रतिज्ञाय मारुतिर्भीमविक्रमः।&lt;br&gt;&#xA;शिरसाऽऽवन्द्य वैदेहीं गमनायोपचक्रमे ॥ 5.39.5 ॥&lt;br&gt;&#xA;ज्ञत्वा सम्प्रस्थितं देवी वानरं मारुतात्मजम्।&lt;br&gt;&#xA;बाष्पगद्गदया वाचा मैथिली वाक्यमब्रवीत् ॥ 5.39.6 ॥&lt;br&gt;&#xA;कुशलं हनुमन् ब्रूयाः सहितौ रामलक्ष्मणौ ॥ 5.39.7 ॥&lt;br&gt;&#xA;सुग्रीवं च सहामात्यं वृद्धान् सर्वांश्च वाररान्।&lt;br&gt;&#xA;ब्रूयास्त्वं वानरश्रेष्ठ कुशलं धर्मसंहितम् ॥ 5.39.8 ॥&lt;br&gt;&#xA;यथा स च महाबाहुर्मां तारयति राघवः।&lt;br&gt;&#xA;अस्माद्दुःखाम्बुसंरोधात्त्वं समाधातुमर्हसि ॥ 5.39.9 ॥&lt;br&gt;&#xA;जीवन्तीं मां यथा रामः सम्भावयति कीर्तिमान्।&lt;br&gt;&#xA;तत्तथा हनुमन् वाच्यं वाचा धर्ममवाप्नुहि ॥ 5.39.10 ॥&lt;br&gt;&#xA;नित्यमुत्साहयुक्ताश्च वाचः श्रुत्वा त्वयेरिताः।&lt;br&gt;&#xA;वर्धिष्यते दाशरथेः पौरुषं मदवाप्तये ॥ 5.39.11 ॥&lt;br&gt;&#xA;मत्सन्देशयुता वाचस्त्वत्तः श्रुत्वैव राघवः।&lt;br&gt;&#xA;पराक्रमविधिं वीरो विधिवत् संविधास्यति ॥ 5.39.12 ॥&lt;br&gt;&#xA;सीताया वचनं श्रुत्वा हनुमान् मारुतात्मजः।&lt;br&gt;&#xA;शिरस्यञ्जलिमाधाय वाक्यमुत्तरब्रवीत् ॥ 5.39.13 ॥&lt;br&gt;&#xA;क्षिप्रमेष्यति काकुत्स्थो हर्यृक्षप्रवरैर्वृतः।&lt;br&gt;&#xA;यस्ते युधि विजित्यारीन् शोकं व्यपनयिष्यति ॥ 5.39.14 ॥&lt;br&gt;&#xA;नहि पश्यामि मर्त्येषु नासुरेषु सुरेषु वा।&lt;br&gt;&#xA;यस्तस्य क्षिपतो बाणान् स्थातुमुत्सहतोऽग्रतः ॥ 5.39.15 ॥&lt;br&gt;&#xA;अप्यर्कमपि पर्जन्यमपि वैवस्वतं यमम्।&lt;br&gt;&#xA;सहि सोढुं रणे शक्तस्तव हेतोर्विशेषतः ॥ 5.39.16 ॥&lt;br&gt;&#xA;स हि सागरपर्यन्तां महीं शासितुमीहते।&lt;br&gt;&#xA;त्वन्निमित्तो हि रामस्य जयो जनकनन्दिनि ॥ 5.39.17 ॥&lt;br&gt;&#xA;तस्य तद्वचनं श्रुत्वा सम्यक् सत्यं सुभाषितम्।&lt;br&gt;&#xA;जानकी बहुमेनेऽथ वचनं चेदमब्रवीत् ॥ 5.39.18 ॥&lt;br&gt;&#xA;ततस्तं प्रस्थितं सीता वीक्षमाणा पुनः पुनः।&lt;br&gt;&#xA;भर्तृस्नेहान्वितं वाक्यं सौहार्दादनुमानयत् ॥ 5.39.19 ॥&lt;br&gt;&#xA;यदि वा मन्यसे वीर वसैकाहमरिन्दम।&lt;br&gt;&#xA;कस्मिंश्चित् संवृते देशे विश्रान्तः श्वो गमिष्यसि ॥ 5.39.20 ॥&lt;br&gt;&#xA;मम चेदल्पभाग्यायाः सान्निध्यात्तव वानर।&lt;br&gt;&#xA;अस्य शोकस्य महतो मुहूर्तं मोक्षणं भवेत् ॥ 5.39.21 ॥&lt;br&gt;&#xA;गते हि हरिशार्दूल पुनरागमनाय तु।&lt;br&gt;&#xA;प्राणानामपि सन्देहो मम स्यान्नात्र संशयः ॥ 5.39.22 ॥&lt;br&gt;&#xA;तवादर्शनजः शोको भूयो मां परितापयेत्।&lt;br&gt;&#xA;दुःखाद्दुःखपरामृष्टां दीपयन्निव वानर ॥ 5.39.23 ॥&lt;br&gt;&#xA;अयं च वीर सन्देहस्तिष्ठतीव ममाग्रतः।&lt;br&gt;&#xA;सुमहांस्त्वत्सहायेषु हर्यृक्षेषु हरीश्वर ॥ 5.39.24 ॥&lt;br&gt;&#xA;कथं नु खलु दुष्पारं तरिष्यन्ति महोदधिम्।&lt;br&gt;&#xA;तानि हर्यृक्षसैन्यानि तौ वा नरवरात्मजौ ॥ 5.39.25 ॥&lt;br&gt;&#xA;त्रयाणामेव भूतानां सागरस्यास्य लङ्घने।&lt;br&gt;&#xA;शक्तिः स्याद्वैनतेयस्य तव वा मारुतस्य वा ॥ 5.39.26 ॥&lt;br&gt;&#xA;तदस्मिन् कार्यनिर्योगे वीरैवं दुरतिक्रमे।&lt;br&gt;&#xA;किं पश्यसि समाधानं त्वं हि कार्यविदां वरः ॥ 5.39.27 ॥&lt;br&gt;&#xA;काममस्य त्वमेवैकः कार्यस्य परिसाधने।&lt;br&gt;&#xA;पर्याप्तः परवीरघ्न यशस्यस्ते फलोदयः ॥ 5.39.28 ॥&lt;br&gt;&#xA;बलैः समग्रैर्यदि मां रावणं जित्यसंयुगे।&lt;br&gt;&#xA;विजयी स्वपुरीं यायात् तत्तु मे स्याद्यशस्करम् ॥ 5.39.29 ॥&lt;br&gt;&#xA;शरैस्तु सङ्कुलां कृत्वा लङ्कां परबलार्दनः।&lt;br&gt;&#xA;मां येद्यदि काकुत्स्थस्तत्तस्य सदृशं भवेत् ॥ 5.39.30 ॥&lt;br&gt;&#xA;तद्यथा तस्य विक्रान्तमनुरूपं महात्मनः।&lt;br&gt;&#xA;भवेदाहवशूरस्य तथा त्वमुपपादय ॥ 5.39.31 ॥&lt;br&gt;&#xA;तदर्थोपहितं वाक्यं सहितं हेतुसंहितम्।&lt;br&gt;&#xA;निशम्य हनुमान् शेषं वाक्यमुत्तरमब्रवीत् ॥ 5.39.32 ॥&lt;br&gt;&#xA;देवि हर्यृक्षसैन्यानामीश्वरः प्लवतां वरः।&lt;br&gt;&#xA;सुग्रीवः सत्त्वसम्पन्नस्तवार्थे कृतनिश्चयः ॥ 5.39.33 ॥&lt;br&gt;&#xA;स वानरसहस्राणां कोटीभिरभिसंवृतः।&lt;br&gt;&#xA;क्षिप्रमेष्यति वैदेहि राक्षसानां निबर्हणः ॥ 5.39.34 ॥&lt;br&gt;&#xA;तस्य विक्रमसम्पन्नास्सत्त्ववन्तो महाबलाः।&lt;br&gt;&#xA;मनस्सङ्कल्पसम्पाता निदेशे हरयः स्थिताः ॥ 5.39.35 ॥&lt;br&gt;&#xA;येषां नोपरि नाधस्तान्न तिर्यक् सज्जते गतिः।&lt;br&gt;&#xA;न च कर्मसु सीदन्ति महत्स्वमिततेजसः ॥ 5.39.36 ॥&lt;br&gt;&#xA;असकृत् तैर्महोत्साहैः ससागरधराधरा।&lt;br&gt;&#xA;प्रदक्षिणीकृता भूमिर्वायुमार्गानुसारिभिः ॥ 5.39.37 ॥&lt;br&gt;&#xA;मद्विशिष्टाश्च तुल्याश्च सन्ति तत्र वनौकसः।&lt;br&gt;&#xA;मत्तः प्रत्यवरः कश्चिन्नास्ति सुग्रीवसन्निधौ ॥ 5.39.38 ॥&lt;br&gt;&#xA;अहं तावदिह प्राप्तः किं पुनस्ते महाबलाः।&lt;br&gt;&#xA;नहि प्रकृष्टाः प्रेष्यन्ते प्रेष्यन्ते हीतरे जनाः ॥ 5.39.39 ॥&lt;br&gt;&#xA;तदलं परितापेन देवि शोको व्यपैतु ते।&lt;br&gt;&#xA;एकोत्पातेन ते लङ्कामेष्यन्ति हरियूथपाः ॥ 5.39.40 ॥&lt;br&gt;&#xA;मम पृष्ठगतौ तौ च चन्द्रसूर्याविवोदितौ।&lt;br&gt;&#xA;त्वत्सकाशं महासत्त्वौ नृसिंहावागमिष्यतः ॥ 5.39.41 ॥&lt;br&gt;&#xA;तौ हि वीरौ नरवरौ सहितौ रामलक्ष्मणौ।&lt;br&gt;&#xA;आगम्य नगरीं लङ्कां सायकैर्विधमिष्यतः ॥ 5.39.42 ॥&lt;br&gt;&#xA;सगणं रावणं हत्वा राघवो रघुनन्दनः।&lt;br&gt;&#xA;त्वामादाय वरारोहे स्वपुरं प्रतियास्यति ॥ 5.39.43 ॥&lt;br&gt;&#xA;तदाश्वसिहि भद्रं ते भव त्वं कालकाङ्क्षिणी।&lt;br&gt;&#xA;नचिराद्द्रक्ष्यसे रामं प्रज्वलन्तिमिवानलम् ॥ 5.39.44 ॥&lt;br&gt;&#xA;निहते राक्षसेन्द्रेऽस्मिन् सपुत्रामात्यबान्धवे।&lt;br&gt;&#xA;त्वं समेष्यसि रामेण शशाङ्केनेव रोहिणी ॥ 5.39.45 ॥&lt;br&gt;&#xA;क्षिप्रं त्वं देवि शोकस्य पारं यास्यसि मैथिलि।&lt;br&gt;&#xA;रावणं चैव रामेण निहतं द्रक्ष्यसेऽचिरात् ॥ 5.39.46 ॥&lt;br&gt;&#xA;एवमाश्वास्य वैदेहीं हनुमान् मारुतात्मजः।&lt;br&gt;&#xA;गमनाय मतिं कृत्वा वैदेहीं पुनरब्रवीत् ॥ 5.39.47 ॥&lt;br&gt;&#xA;तमरिघ्नं कृतात्मानं क्षिप्रं द्रक्ष्यसि राघवम्।&lt;br&gt;&#xA;लक्ष्मणं च धनुष्पाणिं लङ्काद्वारमुपस्थितम्* ॥ 5.39.48 ॥&lt;br&gt;&#xA;नखदंष्ट्रायुधान् वीरान् सिंहशार्दूलविक्रमान्।&lt;br&gt;&#xA;वानरान् वारणेन्द्राभान् क्षिप्र द्रक्ष्यसि सङ्गतान् ॥ 5.39.49 ॥&lt;br&gt;&#xA;शैलाम्बुदनिकाशानां लङ्कामलयसानुषु।&lt;br&gt;&#xA;नर्दतां कपिमुख्यानामार्ये यूथान्यनेकशः ॥ 5.39.50 ॥&lt;br&gt;&#xA;स तु मर्मणि घोरेण ताडितो मन्मथेषुणा।&lt;br&gt;&#xA;न शर्म लभते रामः सिंहार्दित इव द्विपः ॥ 5.39.51 ॥&lt;br&gt;&#xA;मा रुदो देवि शोकेन मा भूत् ते मनसोऽप्रियम्।&lt;br&gt;&#xA;शचीव पत्या शक्रेण भर्त्रा नाथवती ह्यसि ॥ 5.39.52 ॥&lt;br&gt;&#xA;रामाद् विशिष्टः कोऽन्योऽस्ति कश्चित् सौमित्रिणा समः।&lt;br&gt;&#xA;अग्निमारुतकल्पौ तौ भ्रातरौ तव संश्रयौ ॥ 5.39.53 ॥&lt;br&gt;&#xA;नास्मिंश्चिरं वत्स्यसि देवि देशे रक्षोगणैरध्युषितेऽतिरौद्रे।&lt;br&gt;&#xA;न ते चिरादागमनं प्रियस्य क्षमस्व मत्सङ्गमकालमात्रम् ॥ 5.39.54 ॥&lt;/p&gt;</description>
    </item>
    <item>
      <title>०४० हनुमता सीताश्वासनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/040_hanumatA_sItAshvAsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/05-sItA-bhAShaNam/040_hanumatA_sItAshvAsanam/</guid>
      <description>&lt;p&gt;श्रुत्वा तु वचनं तस्य वायुसूनोर्महात्मनः।&lt;br&gt;&#xA;उवाचात्महितं वाक्यं सीता सुरसुतोपमा ॥ 5.40.1 ॥&lt;br&gt;&#xA;त्वां दृष्ट्वा प्रियवक्तारं सम्प्रहृष्यामि वानर।&lt;br&gt;&#xA;अर्धसञ्जातसस्येव वृष्टिं प्राप्य वसुन्धरा ॥ 5.40.2 ॥&lt;br&gt;&#xA;यथा तं पुरुषव्याघ्रं गात्रैः शोकाभिकर्शितैः।&lt;br&gt;&#xA;संस्पृशेयं सकामाऽहं तथा कुरु दयां मयि ॥ 5.40.3 ॥&lt;br&gt;&#xA;अभिज्ञानं च रामस्य दद्या हरिगणोत्तम।&lt;br&gt;&#xA;क्षिप्तामिषीकां काकस्य कोपादेकाक्षिशातनीम् ॥ 5.40.4 ॥&lt;br&gt;&#xA;मनःशिलायास्तिलको गण्डपार्श्वे निवेशितः।&lt;br&gt;&#xA;त्वया प्रनष्टे तिलके तं किल स्मर्तुमर्हसि ॥ 5.40.5 ॥&lt;br&gt;&#xA;स वीर्यवान् कथं सीतां हृतां समनुमन्यसे।&lt;br&gt;&#xA;वसन्तीं रक्षसां मध्ये महेन्द्रवरुणोपमः ॥ 5.40.6 ॥&lt;br&gt;&#xA;एष चूडामणिर्दिव्यो मया सुपरिरक्षितः।&lt;br&gt;&#xA;एतं दृष्ट्वा प्रहृष्यामि व्यसने त्वामिवानघ ॥ 5.40.7 ॥&lt;br&gt;&#xA;एष निर्यातितः श्रीमान् मया ते वारिसम्भवः।&lt;br&gt;&#xA;अतः परं न शक्ष्यामि जीवितुं शोकलालसा ॥ 5.40.8 ॥&lt;br&gt;&#xA;असह्यानि न दुःखानि वाचश्च हृदयच्छिदः।&lt;br&gt;&#xA;राक्षसीनां सुघोराणां त्वत्कृते मर्षयाम्यहम् ॥ 5.40.9 ॥&lt;br&gt;&#xA;धारयिष्यामि मासं तु जीवितं शत्रुसूदन।&lt;br&gt;&#xA;मासादूर्ध्वं न जीविष्ये त्वया हीना नृपात्मज ॥ 5.40.10 ॥&lt;br&gt;&#xA;घोरो राक्षसराजोऽयं दृष्टिश्च न सुखा मयि।&lt;br&gt;&#xA;त्वां च श्रुत्वा विषज्जनं न जीवेयमहं क्षणम् ॥ 5.40.11 ॥&lt;br&gt;&#xA;वैदेह्या वचनं श्रुत्वा करुणं साश्रुभाषितम्।&lt;br&gt;&#xA;तथाऽब्रवीन्महातेजा हनुमान् मारुतात्मजः ॥ 5.40.12 ॥&lt;br&gt;&#xA;त्वच्छोकविमुखो रामो देवि सत्येन ते शपे।&lt;br&gt;&#xA;रामे दुःखाभिभूते तु लक्ष्मणः परितप्यते ॥ 5.40.13 ॥&lt;br&gt;&#xA;कथञ्चिद् भवती दृष्टा न कालः परिशोचितुम्।&lt;br&gt;&#xA;इमं मुहूर्तं दुःखानामन्तं द्रक्ष्यामि भामिनि ॥ 5.40.14 ॥&lt;br&gt;&#xA;तावुभौ पुरुषव्याघ्रौ राजपुत्रावरिन्दमौ।&lt;br&gt;&#xA;त्वद्दर्शनकृतोत्साहौ लङ्कां भस्मीकरिष्यतः ॥ 5.40.15 ॥&lt;br&gt;&#xA;हत्वा तु समरे क्रूरं रावणं सहबान्धवम्।&lt;br&gt;&#xA;राघवौ त्वां विशालाक्षि स्वां पुरीं प्रापयिष्यतः ॥ 5.40.16 ॥&lt;br&gt;&#xA;यत्तु रामो विजानीयादभिज्ञानमनिन्दिते।&lt;br&gt;&#xA;प्रीतिसञ्जननं तस्य भूयस्त्वं दातुमर्हसि ॥ 5.40.17 ॥&lt;br&gt;&#xA;एतदेव हि रामस्य दृष्ट्वा मत्केशभूषणम्।&lt;br&gt;&#xA;श्रद्धेयं हनुमन् वाक्यं तव वीर भविष्यति ॥ 5.40.18 ॥&lt;br&gt;&#xA;स तं मणिवरं गृह्य श्रीमान् प्लवगसत्तमः।&lt;br&gt;&#xA;प्रणम्य शिरसा देवीं गमनायोपचक्रमे ॥ 5.40.19 ॥&lt;br&gt;&#xA;तमुत्पातकृतोत्साहमवेक्ष्य हरिपुङ्गवम्।&lt;br&gt;&#xA;वर्धमानं महावेगमुवाच जनकात्मजा ॥ 5.40.20 ॥&lt;br&gt;&#xA;अश्रुपूर्णमुखी दीना बाष्पगद्गदया गिरा ॥ 5.40.21 ॥&lt;br&gt;&#xA;हनुमन् सिंहसङ्काशौ भ्रातरौ रामलक्ष्मणौ।&lt;br&gt;&#xA;सुग्रीवं च सहामात्वं सर्वान् ब्रूया ह्यनामयम् ॥ 5.40.22 ॥&lt;br&gt;&#xA;यथा च स महाबाहुर्मां तारयति राघवः।&lt;br&gt;&#xA;अस्माद्दुःखाम्बुसंरोधात् त्वं समाधातुमर्हसि ॥ 5.40.23 ॥&lt;br&gt;&#xA;इमं च तीव्रं मम शोकवेगं रक्षोभिरेभिः परिभर्त्सनं च।&lt;br&gt;&#xA;ब्रूयास्तु रामस्य गतः समीपं शिवश्च तेऽध्वाऽस्तु हरिप्रवीर ॥ 5.40.24 ॥&lt;br&gt;&#xA;स राजपुत्र्या प्रतिवेदितार्थः कपिः कृतार्थः परिहृष्टचेताः।&lt;br&gt;&#xA;अल्पावशेषं प्रसमीक्ष्य कार्यं दिशं ह्युदिचीं मनसा जगाम ॥ 5.40.25 ॥&lt;/p&gt;</description>
    </item>
  </channel>
</rss>
