<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४-सीता-पीडनम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/</link>
    <description>Recent content in &#43;०४-सीता-पीडनम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/index.xml" rel="self" type="application/rss+xml" />
    <item>
      <title>०१८ अशोकवाटिकायां रावणागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/018_ashokavATikAyAM_rAvaNAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/018_ashokavATikAyAM_rAvaNAgamanam/</guid>
      <description>&lt;p&gt;तथा विप्रेक्षमाणस्य वनं पुष्पितपादपम्।&lt;br&gt;&#xA;विचिन्वतश्च वैदेहीं किञ्चिच्छेषा निशाऽभवत् ॥ 5.18.1 ॥&lt;br&gt;&#xA;षडङ्गवेदविदुषां क्रतुप्रवरयाजिनाम्।&lt;br&gt;&#xA;शुश्राव ब्रह्मघोषांश्च विरात्रे ब्रह्मरक्षसाम् ॥ 5.18.2 ॥&lt;br&gt;&#xA;अथ मङ्गलवादित्रैः शब्दैः श्रोत्रमनोहरैः।&lt;br&gt;&#xA;प्राबुध्यत महाबाहुर्दशग्रीवो महाबलः ॥ 5.18.3 ॥&lt;br&gt;&#xA;विबुध्य तु यथाकाले राक्षसेन्द्रः प्रतापवान्।&lt;br&gt;&#xA;स्रस्तमाल्याम्बरधरो वैदेहीमन्वचिन्तयत् ॥ 5.18.4 ॥&lt;br&gt;&#xA;भृशं नियुक्तस्तस्यां च मदनेन मदोत्कटः।&lt;br&gt;&#xA;न स तं राक्षसः कामं शशाकात्मनि गूहितुम् ॥ 5.18.5 ॥&lt;br&gt;&#xA;स सर्वाभरणैर्युक्तो बिभ्रच्छ्रियमनुत्तमाम्।&lt;br&gt;&#xA;तां नगैर्बहुभिर्जुष्टां सर्वपुष्पफलोपगैः ॥ 5.18.6 ॥&lt;br&gt;&#xA;वृतां पुष्करिणीभिश्च नानापुष्पोपशोभिताम्।&lt;br&gt;&#xA;सदामदैश्च विहगैर्विचित्रां परमाद्भुताम् ॥ 5.18.7 ॥&lt;br&gt;&#xA;ईहामृगैश्च विविधैर्जुष्टां दृष्टिमनोहरैः।&lt;br&gt;&#xA;वीथीः सम्प्रेक्षमाणश्च मणिकाञ्चनतोरणाः ॥ 5.18.8 ॥&lt;br&gt;&#xA;नानामृगगणाकीर्णां फलैः प्रपतितैर्वृताम्।&lt;br&gt;&#xA;अशोकवनिकामेव प्राविशत् सन्ततद्रुमाम् ॥ 5.18.9 ॥&lt;br&gt;&#xA;अङ्गनाशतमात्रं तु तं व्रजन्तामनुव्रजत्।&lt;br&gt;&#xA;महेन्द्रमिव पौलस्त्यं देवगन्धर्वयोषितः ॥ 5.18.10 ॥&lt;br&gt;&#xA;दीपिकाः काञ्चनीः काश्चिज्जगृहृस्तत्र योषितः।&lt;br&gt;&#xA;वालव्यजनहस्ताश्च तालवृन्तानि चापराः ॥ 5.18.11 ॥&lt;br&gt;&#xA;काञ्चनैरपि भृङ्गारैर्जहुः सलिलमग्रतः।&lt;br&gt;&#xA;मण्डलाग्रान् बृसीं चैव गृह्यान्याः पृष्ठतो ययुः ॥ 5.18.12 ॥&lt;br&gt;&#xA;काचिद्रत्नमयीं स्थालीं पूर्णां पानस्य भामिना।&lt;br&gt;&#xA;दक्षिणा दक्षिणेनैव तदा जग्राह पाणिना ॥ 5.18.13 ॥&lt;br&gt;&#xA;राजहंसप्रतीकाशं छत्रं पूर्णशशिप्रभम्।&lt;br&gt;&#xA;सौवर्णदण्डमपरा गृहीत्वा पृष्ठतो ययौ ॥ 5.18.14 ॥&lt;br&gt;&#xA;निद्रामदपरीताक्ष्यो रावणस्योत्तमाः स्त्रियः।&lt;br&gt;&#xA;अनुजग्मुः पतिं वीरं धनं विद्युल्लता इव ॥ 5.18.15 ॥&lt;br&gt;&#xA;व्याविद्धहारकेयूराः समामृदितवर्णकाः।&lt;br&gt;&#xA;समागलितकेशान्ताः सस्वेदवदनास्तथा ॥ 5.18.16 ॥&lt;br&gt;&#xA;घूर्णन्त्यो मदशेषेण निद्र्या च शुभाननाः।&lt;br&gt;&#xA;स्वेदक्लिष्टाङ्गकुसुमाः सुमाल्याकुलमूर्धजाः ॥ 5.18.17 ॥&lt;br&gt;&#xA;प्रयान्तं नैर्ऋतपतिं नार्यो मदिरलोचनाः।&lt;br&gt;&#xA;बहुमानाच्च कामाच्च प्रिया भार्यास्तमन्वयुः ॥ 5.18.18 ॥&lt;br&gt;&#xA;स च कामपराधीनाः पतिस्तासां महाबलः।&lt;br&gt;&#xA;सीतासक्तमना मन्दो मदाञ्चितगतिर्बभौ ॥ 5.18.19 ॥&lt;br&gt;&#xA;ततः काञ्चीनिनादं च नूपुराणां च निःस्वनम्।&lt;br&gt;&#xA;शुश्राव परमस्त्रीणां स कपिर्मारुतात्मजः ॥ 5.18.20 ॥&lt;br&gt;&#xA;तं चाप्रतिमकर्माणमचिन्त्यबलपौरुषम्।&lt;br&gt;&#xA;द्वारदेशमनुप्राप्तं ददर्श हनुमान् कपिः ॥ 5.18.21 ॥&lt;br&gt;&#xA;दीपिकाभिरनेकाभिः समन्तादवभासितम्।&lt;br&gt;&#xA;गन्धतैलावसिक्ताभिर्ध्रियमाणाभिरग्रतः ॥ 5.18.22 ॥&lt;br&gt;&#xA;कामदर्पमदैर्युक्तं जिह्मताम्रायतेक्षणम्।&lt;br&gt;&#xA;समक्षमिव कन्दर्पमपविद्धशरासनम् ॥ 5.18.23 ॥&lt;br&gt;&#xA;मथितामृतफेनाभमरजो वस्त्रमुत्तमम्।&lt;br&gt;&#xA;सलीलमनुकर्षन्तं विमुक्तं सक्तमङ्गदे ॥ 5.18.24 ॥&lt;br&gt;&#xA;तं पत्रविटपे लीनः पत्रपुष्पघनावृतः।&lt;br&gt;&#xA;समीपमिव सङ्क्रान्तं निध्यातुमुपचक्रमे ॥ 5.18.25 ॥&lt;br&gt;&#xA;अवेक्षमाणस्तु ततो ददर्श कपिकुञ्जरः।&lt;br&gt;&#xA;रूपयौवनसम्पन्ना रावणस्य वरस्त्रियः ॥ 5.18.26 ॥&lt;br&gt;&#xA;ताभिः परिवृतो राजा सुरूपाभिर्महायशाः।&lt;br&gt;&#xA;तन्मृगद्विजसंवुष्टं प्रविष्टः प्रमदावनम् ॥ 5.18.27 ॥&lt;br&gt;&#xA;क्षीबो विचित्राभरणः शङ्कुकर्णो महाबलः।&lt;br&gt;&#xA;तेन विश्रवसः पुत्रः स दृष्टो राक्षसाधिपः ॥ 5.18.28 ॥&lt;br&gt;&#xA;वृतः परमनारीभिस्ताराभिरिव चन्द्रमाः।&lt;br&gt;&#xA;तं ददर्श महातेजास्तेजोवन्तं महाकपिः ॥ 5.18.29 ॥&lt;br&gt;&#xA;रावणोऽयं महाबाहुरिति सञ्चिन्त्य वानरः।&lt;br&gt;&#xA;अवप्लुतो महातेजा हनुमान् मारुतात्मजः ॥ 5.18.30 ॥&lt;br&gt;&#xA;स तथा प्युग्रतेजाः सन् निर्धूतस्तस्य तेजसा।&lt;br&gt;&#xA;पत्रगुह्यान्तरे सक्तो हनुमान् संवृतोऽभवत् ॥ 5.18.31 ॥&lt;br&gt;&#xA;स तामसितकेशान्तां सुश्रोणीं संहतस्तनीम्।&lt;br&gt;&#xA;दुदृक्षुरसितापाङ्गामुपावर्तत रावणः ॥ 5.18.32 ॥&lt;/p&gt;</description>
    </item>
    <item>
      <title>०१९ रावणेन सीतादर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/019_rAvaNena_sItAdarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/019_rAvaNena_sItAdarshanam/</guid>
      <description>&lt;p&gt;तस्मिन्नेव ततः काले राजपुत्री त्वनिन्दिता।&lt;br&gt;&#xA;रूपयौवनसम्पन्नं भूषणोत्तमभूषितम् ॥ 5.19.1 ॥&lt;br&gt;&#xA;ततो दृष्ट्वैव वैदेही रावणं राक्षसाधिपम्।&lt;br&gt;&#xA;प्रावेपत वरारोहा प्रवाते कदली यथा ॥ 5.19.2 ॥&lt;br&gt;&#xA;आच्छाद्योदरमूरुभ्यां बाहुभ्यां च पयोधरौ।&lt;br&gt;&#xA;उपविष्टा विशालाक्षी रुदन्ती वरवर्णिनी ॥ 5.19.3 ॥&lt;br&gt;&#xA;दशग्रीवस्तु वैदेहीं रक्षितां राक्षसीगणैः।&lt;br&gt;&#xA;ददर्श सीतां दुःखार्तां नावं सन्नामिवार्णवे ॥ 5.19.4 ॥&lt;br&gt;&#xA;असंवृतायामासीनां धरण्यां संशितव्रताम्।&lt;br&gt;&#xA;छिन्नां प्रपतितां भूमौ शाखामिव वनस्पतेः ॥ 5.19.5 ॥&lt;br&gt;&#xA;मलमण्डनचित्राङ्गीं मण्डनार्हाममण्डिताम्।&lt;br&gt;&#xA;मृणाली पङ्कदिग्धेव विभाति न विभाति च ॥ 5.19.6 ॥&lt;br&gt;&#xA;समीपं राजसिंहस्य रामस्य विदितात्मनः।&lt;br&gt;&#xA;सङ्कल्पहयसंयुक्तैर्यान्तीमिव मनोरथैः ॥ 5.19.7 ॥&lt;br&gt;&#xA;शुष्यन्तीं रुदतीमेकां ध्यानशोकपरायणाम्।&lt;br&gt;&#xA;दुःखस्यान्तमपश्यन्तीं रामां राममनुव्रताम् ॥ 5.19.8 ॥&lt;br&gt;&#xA;वेष्टमानां तथाऽऽविष्टां पन्नगेन्द्रवधूमिव।&lt;br&gt;&#xA;धूप्यमानां ग्रहेणेव रोहिणीं धूमकेतुना ॥ 5.19.9 ॥&lt;br&gt;&#xA;वृत्तशीलकुले जातामाचारवति धार्मिके।&lt;br&gt;&#xA;पुनः संस्कारमापन्नां जातामिव च दुष्कुले ॥ 5.19.10 ॥&lt;br&gt;&#xA;अभूतेनापवादेन कीर्तिं निपतितामिव।&lt;br&gt;&#xA;आम्नायानामयोगेन विद्यां प्रशिथिलामिव ॥ 5.19.11 ॥&lt;br&gt;&#xA;सन्नामिव महाकीर्तिं श्रद्धामिव विमानिताम्।&lt;br&gt;&#xA;पूजामिव परिक्षीणामाशां प्रतिहतामिव ॥ 5.19.12 ॥&lt;br&gt;&#xA;आयतीमिव विध्वस्तामाज्ञां प्रतिहतामिव।&lt;br&gt;&#xA;दीप्तामिव दिशं काले पूजामपहृतामिव ॥ 5.19.13 ॥&lt;br&gt;&#xA;पद्मिनीमिव विध्वस्तां हतशूरां चमूमिव।&lt;br&gt;&#xA;प्रभामिव तमोध्वस्तामुपक्षीणामिवापगाम् ॥ 5.19.14 ॥&lt;br&gt;&#xA;वेदीमिव परामृष्टां शान्तामग्निशिखामिव।&lt;br&gt;&#xA;पौर्णमासीमिव निशां राहुग्रस्तेन्दुमण्डलाम् ॥ 5.19.15 ॥&lt;br&gt;&#xA;उत्कृष्टापर्णकमलां वित्रासितविहङ्गमाम्।&lt;br&gt;&#xA;हस्तिहस्तपरामृष्टामाकुलां पद्मिनीमिव ॥ 5.19.16 ॥&lt;br&gt;&#xA;पतिशौकातुरां शुष्कां नदीं विस्रावितामिव।&lt;br&gt;&#xA;परया मृजया हीनां कृष्णपक्षनिशामिव ॥ 5.19.17 ॥&lt;br&gt;&#xA;सुकुमारीं सुजाताङ्गी रत्नगर्भगृहोचिताम्।&lt;br&gt;&#xA;तप्यभानामिवोष्णेन मृणालीमचिरोद्धृताम् ॥ 5.19.18 ॥&lt;br&gt;&#xA;गृहीतामालितां स्तम्भे यूथपेन विनाकृताम्।&lt;br&gt;&#xA;निःश्वसन्तीं सुदुःखार्तां गजराजवधूमिव ॥ 5.19.19 ॥&lt;br&gt;&#xA;एकया दीर्घया वेण्या सोभमानामयत्नतः।&lt;br&gt;&#xA;नीलया नीरदापाये वनराज्या महीमिव ॥ 5.19.20 ॥&lt;br&gt;&#xA;उपवासेन शोकेन ध्यनेन च भयेन च।&lt;br&gt;&#xA;परिक्षीणां कृशां दीनामल्पाहारां तपोधनाम् ॥ 5.19.21 ॥&lt;br&gt;&#xA;आयाचमानां दःखार्तां प्राञ्जलिं देवतामिव।&lt;br&gt;&#xA;भावेन रघुमुख्यस्य दशग्रीवपराभवम् ॥ 5.19.22 ॥&lt;br&gt;&#xA;समीक्षमाणां रुदतीमनिन्दितां सुपक्ष्मताम्रायलोचनाम्।&lt;br&gt;&#xA;अनुव्रतां राममतीव मैथिलीं प्रलोभयामास वधाय रावणः ॥ 5.19.23 ॥&lt;/p&gt;</description>
    </item>
    <item>
      <title>०२० सीता-रावणसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/020_sItA-rAvaNasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/020_sItA-rAvaNasaMvAdaH/</guid>
      <description>&lt;p&gt;स तां पतिव्रतां दीनान्निरानन्दां तपस्विनीम्।&lt;br&gt;&#xA;साकारैर्मधुरैर्वाक्यैर्न्यदर्शयत रावणः ॥ 5.20.1 ॥&lt;br&gt;&#xA;मां दृष्ट्वा नागनासोरु गूहमाना स्तनोदरम्।&lt;br&gt;&#xA;अदर्शनमिवात्मानं भयान्नेतुं त्वमिच्छसि ॥ 5.20.2 ॥&lt;br&gt;&#xA;कामये त्वां विशालाक्षि बहु मन्यस्व मां प्रिये।&lt;br&gt;&#xA;सर्वाङ्गगुणसम्पन्ने सर्वलोकमनोहरे ॥ 5.20.3 ॥&lt;br&gt;&#xA;नेह केचिन्मनुष्या वा राक्षसाः कामरुपिणः।&lt;br&gt;&#xA;व्यपसर्पतु ते सीते भयं मत्तः समुत्थितम् ॥ 5.20.4 ॥&lt;br&gt;&#xA;स्वधर्मो रक्षसां भीरु सर्वथैव न संशयः।&lt;br&gt;&#xA;गमनं वा परस्त्रीणां हरणं सम्प्रमथ्य वा ॥ 5.20.5 ॥&lt;br&gt;&#xA;एवं चैतदकामां तु न त्वां स्प्रक्ष्यामि मैथिलि।&lt;br&gt;&#xA;काम कामः शरीरे मे यथाकामं प्रवर्तताम् ॥ 5.20.6 ॥&lt;br&gt;&#xA;देवि नेह भयं कार्यं मयि विश्वसिहि प्रिये।&lt;br&gt;&#xA;प्रणयस्व च तत्त्वेन मैवं भूः शोकलालसा ॥ 5.20.7 ॥&lt;br&gt;&#xA;एकवेणी धराशय्या ध्यानं मलिनमम्बरम्।&lt;br&gt;&#xA;अस्थानेऽप्युपवासश्च नैतान्यौपयिकानि ते ॥ 5.20.8 ॥&lt;br&gt;&#xA;विचित्राणि च माल्यानि चन्दनान्यगुरूणि च।&lt;br&gt;&#xA;विविधानि च वासांसि दिव्यान्याभरणानि च ॥ 5.20.9 ॥&lt;br&gt;&#xA;महार्हाणि च पानानि शयनान्यासनानि च।&lt;br&gt;&#xA;गीतं नृत्त च वाद्यं च लभ मां प्राप्य मैथिलि ॥ 5.20.10 ॥&lt;br&gt;&#xA;स्त्रीरत्नमसि मैवं भूः कुरु गात्रेषु भूषणम्।&lt;br&gt;&#xA;मां प्राप्य हि कथं नु स्यास्त्वमनर्हा सुविग्रहे ॥ 5.20.11 ॥&lt;br&gt;&#xA;इदं ते चारु सञ्जातं यौवनं व्यतिवर्तते।&lt;br&gt;&#xA;यदतीतं पुनर्नैति स्रोतः शीघ्रमपामिव ॥ 5.20.12 ॥&lt;br&gt;&#xA;त्वां कृत्वोपरतो मन्ये रूपकर्ता स विश्वसृक्।&lt;br&gt;&#xA;न हि रूपोपमा त्वन्या तवास्ति शुभदर्शने ॥ 5.20.13 ॥&lt;br&gt;&#xA;त्वां समासाद्य वैदेहि रूपयौवनशालिनीम्।&lt;br&gt;&#xA;कः पुमानतिवर्तेत साक्षादपि पितामहः ॥ 5.20.14 ॥&lt;br&gt;&#xA;यद्यत् पश्यामि ते गात्रं शीतांशुसदृशानने।&lt;br&gt;&#xA;तस्मिंस्तस्मिन् पृथुश्रोणि चक्षुर्मम निबद्ध्यते ॥ 5.20.15 ॥&lt;br&gt;&#xA;बह्वीनामुत्तमस्त्रीणामाहृतानामितस्ततः।&lt;br&gt;&#xA;सर्वासामेव भद्रं ते ममाग्रमहिषी भव ॥ 5.20.16 ॥&lt;br&gt;&#xA;लोकेभ्यो यानि रत्नानि सम्प्रमथ्याहृतानि वै।&lt;br&gt;&#xA;तानि मे भीरु सर्वाणि राज्यं चैतदहं च ते ॥ 5.20.17 ॥&lt;br&gt;&#xA;विजित्य पृथिवीं सर्वां नानानगरमालिनीम्।&lt;br&gt;&#xA;जनकाय प्रदास्यामि तव हेतोर्विलासिनि ॥ 5.20.18 ॥&lt;br&gt;&#xA;नेह पश्यामि लोकेऽन्यं यो मे प्रतिबलो भवेत्।&lt;br&gt;&#xA;पश्य मे सुमहद्वीर्यमप्रतिद्वन्द्वमाहवे ॥ 5.20.19 ॥&lt;br&gt;&#xA;असकृत् संयुगे भग्ना मया विमृदितध्वजाः।&lt;br&gt;&#xA;अशक्ताः प्रत्यनीकेषु स्थातुं मम सुरासुराः ॥ 5.20.20 ॥&lt;br&gt;&#xA;इच्छया क्रियतामद्य प्रतिकर्म तवोत्तमम् ॥ 5.20.21 ॥&lt;br&gt;&#xA;सप्रभाण्यवसज्यन्तां तवाङ्गे भूषणानि च।&lt;br&gt;&#xA;साधु पश्यामि रूपं संयुक्तं प्रतिकर्मणा ॥ 5.20.22 ॥&lt;br&gt;&#xA;प्रतिकर्माभिसंयुक्ता दाक्षिण्येन वरानने।&lt;br&gt;&#xA;भुङ्क्ष्व भोगान् यथाकामं पिब भीरु रमस्व च ॥ 5.20.23 ॥&lt;br&gt;&#xA;ललस्व मयि विस्रब्धा धृष्टमाज्ञापयस्व च।&lt;br&gt;&#xA;मत्प्रसादाल्ललन्त्याश्च ललन्तां बान्धवास्तव ॥ 5.20.24 ॥&lt;br&gt;&#xA;ऋद्धिं ममानुपश्य त्वं श्रियं भद्रे यशश्च मे ॥ 5.20.25 ॥&lt;br&gt;&#xA;निक्षिप्त विजयो रामो गत श्रीर्वनगोचरः।&lt;br&gt;&#xA;व्रती स्थण्डिलशायी च शङ्के जीवति वा न वा ॥ 5.20.26 ॥&lt;br&gt;&#xA;नहि वैदेहि रामस्त्वां द्रष्टुं वाप्युपलप्स्यते।&lt;br&gt;&#xA;पुरोबलाकैरसितैर्मेघैर्ज्योत्स्नामिवावृताम् ॥ 5.20.27 ॥&lt;br&gt;&#xA;न चापि मम हस्तात्त्वां प्राप्तुमर्हति राघवः।&lt;br&gt;&#xA;हिरण्यकशिपुः कीर्तिमिन्द्रहस्तगतामिव ॥ 5.20.28 ॥&lt;br&gt;&#xA;चारुस्मिते चारुदति चारुनेत्रे विलासिनि।&lt;br&gt;&#xA;मनो हरसि मे भीरु सुपर्णः पन्नगं यथा ॥ 5.20.29 ॥&lt;br&gt;&#xA;क्लिष्टकौशोयवसनां तन्वीमप्यनलङ्कृताम्।&lt;br&gt;&#xA;त्वां दृष्ट्वा स्वेषु दारेषु रतिं नोपलभाम्यहम् ॥ 5.20.30 ॥&lt;br&gt;&#xA;अन्तः पुरनिवासिन्यः स्त्रियः सर्वगुणान्विताः।&lt;br&gt;&#xA;यावन्त्यो मम सर्वासामैश्वर्यं कुरु जानकि ॥ 5.20.31 ॥&lt;br&gt;&#xA;मम ह्यसितकेशान्ते त्रैलोक्यप्रवराः स्त्रियः।&lt;br&gt;&#xA;तास्त्वां परिचरिष्यन्ति श्रियमप्सरसो यथा ॥ 5.20.32 ॥&lt;br&gt;&#xA;यानि वैश्रवणे सुभ्रु रत्नानि च धनानि च।&lt;br&gt;&#xA;तानि लोकांश्च सुश्रोणि मां च भुङ्क्ष्व यथासुखम् ॥ 5.20.33 ॥&lt;br&gt;&#xA;न रामस्तपसा देवि न बलेन न विक्रमैः।&lt;br&gt;&#xA;न धनेन मया तुल्यस्तेजसा यशसापि वा ॥ 5.20.34 ॥&lt;br&gt;&#xA;पिब विहर रमस्व भुङ्क्ष्व भोगान् धननिचयं प्रदिशामि मेदिनीं च।&lt;br&gt;&#xA;मयि लल ललने यथासुखं त्वं त्वयि च समेत्य ललन्तु बान्धवास्ते ॥ 5.20.35 ॥&lt;br&gt;&#xA;कुसुमिततरुजालसन्ततानि भ्रमरयुतानि समुद्रतीरजानि।&lt;br&gt;&#xA;कनकविमलहारभूषिताङ्गी विहर मया सह भीरु काननानि ॥ 5.20.36 ॥&lt;/p&gt;</description>
    </item>
    <item>
      <title>०२१ सीतायाः कटूत्तरम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/021_sItAyAH_kaTUttaram/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/021_sItAyAH_kaTUttaram/</guid>
      <description>&lt;p&gt;तस्य तद्वचनं श्रुत्वा सीता रौद्रस्य रक्षसः।&lt;br&gt;&#xA;आर्ता दीनस्वरा दीनं प्रत्युवाच शनैर्वचः ॥ 5.21.1 ॥&lt;br&gt;&#xA;चिन्तयन्ती वरारोहा पतिमेव पतिव्रता।&lt;br&gt;&#xA;तृणमन्तरतः कृत्वा प्रत्युवाच शुचिस्मिता ॥ 5.21.2 ॥&lt;br&gt;&#xA;निवर्तय मनो मत्तः स्वजने क्रियतां मनः।&lt;br&gt;&#xA;न मां प्रार्थयितुं युक्तं सुसिद्धिमिव पापकृत् ॥ 5.21.3 ॥&lt;br&gt;&#xA;अकार्यं न मया कार्यमेकपत्न्या विगर्हितम्।&lt;br&gt;&#xA;कुलं सम्प्राप्तया पुण्यं कुले महति जातया ॥ 5.21.4 ॥&lt;br&gt;&#xA;एवमुक्त्वा तु वैदेही रावणं तं यशस्विनी।&lt;br&gt;&#xA;राक्षसं पृष्ठतः कृत्वा भूयो वचनमब्रवीत् ॥ 5.21.5 ॥&lt;br&gt;&#xA;नाहमौपयिकी भार्या परभार्या सती तव।&lt;br&gt;&#xA;साधुधर्मवेक्षस्व साधु साधुव्रतं चर ॥ 5.21.6 ॥&lt;br&gt;&#xA;यथा तव तथाऽन्येषां दारा रक्ष्या निशाचर।&lt;br&gt;&#xA;आत्मानमुपमां कृत्वा स्वेषु दारेषु रम्यताम् ॥ 5.21.7 ॥&lt;br&gt;&#xA;अतुष्टं स्वेषु दारेषु चपलं चलितेन्द्रितम्।&lt;br&gt;&#xA;नयन्ति निकृतिप्रज्ञं परदाराः पराभवम् ॥ 5.21.8 ॥&lt;br&gt;&#xA;इह सन्तो न वा सन्ति सतो वा नानुवर्तसे।&lt;br&gt;&#xA;तथाहि विपरीता ते बुद्धिराचारवर्जिता ॥ 5.21.9 ॥&lt;br&gt;&#xA;वचो मिथ्याप्रणीतात्मा पथ्यमुक्तं विचक्षणैः।&lt;br&gt;&#xA;राक्षसानामभावाय त्वं वा न प्रतिपद्यसे ॥ 5.21.10 ॥&lt;br&gt;&#xA;अकृतात्मानमासाद्य राजानमनये रतम्।&lt;br&gt;&#xA;समृद्धानि विनश्यन्ति राष्ट्राणि नगराणि च ॥ 5.21.11 ॥&lt;br&gt;&#xA;तथेयं त्वां समासाद्य लङ्का रत्नौघसङ्कुला।&lt;br&gt;&#xA;अपराधात्तवैकस्य नचिराद्विनशिष्यति ॥ 5.21.12 ॥&lt;br&gt;&#xA;स्वकृतैर्हन्यमानस्य रावणादीर्घदर्शिनः।&lt;br&gt;&#xA;अभिनन्दन्ति भूतानि विनाशे पापकर्मणः ॥ 5.21.13 ॥&lt;br&gt;&#xA;एवं त्वां पापकर्माणं वक्ष्यन्ति निकृता जनाः।&lt;br&gt;&#xA;दिष्ट्यैतद्व्यसनं प्राप्तो रौद्र इत्येव हर्षिताः ॥ 5.21.14 ॥&lt;br&gt;&#xA;शक्या लोभयितुं नाहमैश्वर्येण धनेन वा।&lt;br&gt;&#xA;अनन्या राघवेणाहं भास्करेण प्रभा यथा ॥ 5.21.15 ॥&lt;br&gt;&#xA;उपधाय भुजं तस्य लोकनाथस्य सत्कृतम्।&lt;br&gt;&#xA;कथं नामोपधास्यामि भुजमन्यस्य कस्यचित् ॥ 5.21.16 ॥&lt;br&gt;&#xA;अहमौपयिकी भार्या तस्यैव वसुधापतेः।&lt;br&gt;&#xA;व्रतस्नातस्य धीरस्य विद्येव विदितात्मनः ॥ 5.21.17 ॥&lt;br&gt;&#xA;साधु रावण रामेण मां समानय दुःखिताम्।&lt;br&gt;&#xA;वने वाशितया सार्धं करेण्वेव गजाधिपम् ॥ 5.21.18 ॥&lt;br&gt;&#xA;वधं चानिच्छता घोरं त्वयाऽसौ पुरुषर्षभः।&lt;br&gt;&#xA;विदितः स हि धर्मज्ञः शरणागतवत्सलः ॥ 5.21.19 ॥&lt;br&gt;&#xA;तेन मैत्री भवतु ते यदि जीवितुमिच्छसि।&lt;br&gt;&#xA;प्रसादयस्व त्वं चैनं शरणागतवत्सलम् ॥ 5.21.20 ॥&lt;br&gt;&#xA;मां चास्मै प्रयतो भूत्वा निर्यातयितुमर्हसि ॥ 5.21.21 ॥&lt;br&gt;&#xA;एवं हि ते भवेत् स्वस्ति सम्प्रदाय रघूत्तमे।&lt;br&gt;&#xA;अन्यथा त्वं हि कुर्वाणो वधं प्राप्यसि रावण ॥ 5.21.22 ॥&lt;br&gt;&#xA;वर्जयेद्वज्रमुत्सृष्टं वर्जयेदन्तकश्चिरम्।&lt;br&gt;&#xA;त्वद्विधं तु न सङ्क्रुद्धौ लोकनाथः स राघवः ॥ 5.21.23 ॥&lt;br&gt;&#xA;रामस्य धनुषः शब्दं श्रोष्यसि त्वं महास्वनम्।&lt;br&gt;&#xA;शतक्रतुविसृष्टस्य निर्घोषमशनेरिव ॥ 5.21.24 ॥&lt;br&gt;&#xA;इह शीघ्रं सुपर्वाणो ज्वलितास्या इवोरगाः।&lt;br&gt;&#xA;इषवो निपतिष्यन्ति रामलक्ष्मणलक्षणाः ॥ 5.21.25 ॥&lt;br&gt;&#xA;रक्षांसि परिनिघ्नन्तः पुर्यामस्यां समन्ततः।&lt;br&gt;&#xA;असम्पातं करिष्यन्ति पतन्तः कङ्कवाससः ॥ 5.21.26 ॥&lt;br&gt;&#xA;राक्षसेन्द्रमहासर्पान् स रामगरुडो महान्।&lt;br&gt;&#xA;उद्धरिष्यति वेगेन वैनतेय इवोरगान् ॥ 5.21.27 ॥&lt;br&gt;&#xA;अपनेष्यति मां भर्ता त्वत्तः शीघ्रमरिन्दमः।&lt;br&gt;&#xA;असुरेभ्यः श्रियं दीप्तां विष्णुस्त्रिभिरिव क्रमैः ॥ 5.21.28 ॥&lt;br&gt;&#xA;जनस्थाने हतस्थाने निहते रक्षसां बले।&lt;br&gt;&#xA;अश्क्तेन त्वया रक्षः कृतमेतदसाधु वै ॥ 5.21.29 ॥&lt;br&gt;&#xA;आश्रमं तु तयोः शून्यं प्रविश्य नरसिंहयोः।&lt;br&gt;&#xA;गोचरं गतयोर्भ्रात्रोरपनीता त्वयाऽधम ॥ 5.21.30 ॥&lt;br&gt;&#xA;नहि गन्धमुपाघ्राय रामलक्ष्मणयोस्त्वया।&lt;br&gt;&#xA;शक्यं सन्दर्शने स्थातुं शुना शार्दूलयोरिव ॥ 5.21.31 ॥&lt;br&gt;&#xA;तस्य ते विग्रहे ताभ्यां युगग्रहणमस्थिरम्।&lt;br&gt;&#xA;वृत्रस्येवेन्द्रबाहुभ्यां बाहोरेकस्य निग्रहः ॥ 5.21.32 ॥&lt;br&gt;&#xA;क्षिप्रं तव स नाथो मे रामः सौमित्रिणा सह।&lt;br&gt;&#xA;तोयमल्पमिवादित्यः प्राणानादास्यते शरैः ॥ 5.21.33 ॥&lt;br&gt;&#xA;गिरिं कुबेरस्य गतोऽपधाय वा सभां गतो वा वरुणस्य राज्ञः।&lt;br&gt;&#xA;असंशयं दाशरथेर्न मोक्ष्यसे महाद्रुमः कालहतोऽशनेरिव ॥ 5.21.34 ॥&lt;/p&gt;</description>
    </item>
    <item>
      <title>०२२ रावणेन अन्तसमयसूचना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/022_rAvaNena_antasamayasUchanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/022_rAvaNena_antasamayasUchanA/</guid>
      <description>&lt;p&gt;सीताया वचनं श्रुत्वा परुषं राक्षसाधिपः।&lt;br&gt;&#xA;प्रत्युवाच ततः सीतां विप्रियं प्रियदर्शनाम् ॥ 5.22.1 ॥&lt;br&gt;&#xA;यथा यथा सान्त्वयिता वश्यः स्त्रीणां तथा तथा।&lt;br&gt;&#xA;यथा यथा प्रियं वक्ता परिभूतस्तथा तथा ॥ 5.22.2 ॥&lt;br&gt;&#xA;सन्नियच्छति मे क्रोधं त्वयि कामः समुत्थितः।&lt;br&gt;&#xA;द्रवतोऽमार्गमासाद्य हयानिव सुसारथिः ॥ 5.22.3 ॥&lt;br&gt;&#xA;वामः कामो मनुष्याणां यस्मिन् किल निबद्ध्यते।&lt;br&gt;&#xA;जने तस्मिंस्त्वनुक्रोशः स्नेहश्च किल जायते ॥ 5.22.4 ॥&lt;br&gt;&#xA;एतस्मात्कारणान्न त्वां घातयामि वरानने।&lt;br&gt;&#xA;वधार्हामवमानार्हां मिथ्या प्रव्रजिते रताम् ॥ 5.22.5 ॥&lt;br&gt;&#xA;परुषाणीह वाक्यानि यानि यानि ब्रवीषि माम्।&lt;br&gt;&#xA;तेषु तेषु वधो युक्तस्तव मैथिलिदारुणः ॥ 5.22.6 ॥&lt;br&gt;&#xA;एवमुक्त्वा तु वैदेहीं रावणो राक्षसाधिपः।&lt;br&gt;&#xA;क्रोधसंरम्भसंयुक्तः सीतामुत्तरमब्रवीत् ॥ 5.22.7 ॥&lt;br&gt;&#xA;द्वौ मासौ रक्षितव्यौ मे योऽवधिस्ते मया कृतः।&lt;br&gt;&#xA;ततः शयनमारोह त्वं वरवर्णिनि ॥ 5.22.8 ॥&lt;br&gt;&#xA;ऊर्ध्वं द्वाभ्यां तु मासाभ्यां भर्तारं मामनिच्छतीम्।&lt;br&gt;&#xA;मम त्वां प्रातराशार्थमारभन्ते महानसे ॥ 5.22.9 ॥&lt;br&gt;&#xA;तां तर्ज्यमानां सम्प्रेक्ष्य राक्षसेन्द्रेण जानकीम्।&lt;br&gt;&#xA;देवगन्धर्वकन्यास्ता विषेदुर्विकृतेक्षणाः ॥ 5.22.10 ॥&lt;br&gt;&#xA;ओष्ठप्रकारैरपरा वक्त्रनेत्रैस्तथाऽपराः।&lt;br&gt;&#xA;सीतामाश्वासयामासुस्तर्जितां तेन रक्षसा ॥ 5.22.11 ॥&lt;br&gt;&#xA;ताभिराश्वासिता सीता रावणं राक्षसाधिपम्।&lt;br&gt;&#xA;उवाचात्महितं वाक्यं वृत्तशौष्डीर्यगर्वितम् ॥ 5.22.12 ॥&lt;br&gt;&#xA;नूनं न ते जनः कश्चिदस्ति निःश्रेयसे स्थितः।&lt;br&gt;&#xA;निवारयति यो न त्वां कर्मणोऽस्याद्विगर्हितात् ॥ 5.22.13 ॥&lt;br&gt;&#xA;मां हि धर्मात्मनः पत्नीं शचीमिव शचीपतेः।&lt;br&gt;&#xA;त्वदन्यस्त्रिषु लोकेषु प्रार्थयेन्मनसाऽपि कः ॥ 5.22.14 ॥&lt;br&gt;&#xA;राक्षसाधमरामस्य भार्याममिततेजसः।&lt;br&gt;&#xA;उक्तवानसि यच्छापं क्व गतस्तस्य मोक्ष्यसे ॥ 5.22.15 ॥&lt;br&gt;&#xA;यथा दृप्तश्च मातङ्गः शशश्च सहितो वने।&lt;br&gt;&#xA;तथा द्विरदवद्रामस्त्वं नीच शशवत् स्मृतः ॥ 5.22.16 ॥&lt;br&gt;&#xA;स त्वमिक्ष्वाकुनाथं वै क्षिपन्निह न लज्जसे।&lt;br&gt;&#xA;चक्षुषोर्विषयं तस्य न तावदुपगच्छसि ॥ 5.22.17 ॥&lt;br&gt;&#xA;इमे ते नयने क्रूरे विरूपे कृष्णपिङ्गले।&lt;br&gt;&#xA;क्षितौ न पतिते कस्मान्मामनार्य निरीक्षितः ॥ 5.22.18 ॥&lt;br&gt;&#xA;तस्य धर्मात्मनः पत्नीं स्नुषां दशरथस्य च।&lt;br&gt;&#xA;कथं व्याहरतो मां तेन न जिह्वा व्यवशीर्यते ॥ 5.22.19 ॥&lt;br&gt;&#xA;असन्देशात्तु रामस्य तपसश्चानुपालनात्।&lt;br&gt;&#xA;न त्वां कुर्मि दशग्रीव भस्म भस्मार्ह तेजसा ॥ 5.22.20 ॥&lt;br&gt;&#xA;नापहर्तुमहं शक्या तस्य रामस्य धीमतः।&lt;br&gt;&#xA;विधिस्तव वधार्थाय विहितो नात्र संशयः ॥ 5.22.21 ॥&lt;br&gt;&#xA;शूरेण धनदभ्रात्रा बलैः समुदितेन च।&lt;br&gt;&#xA;अपोह्य रामं कस्माद्धि दारचौर्यं त्वया कृतम् ॥ 5.22.22 ॥&lt;br&gt;&#xA;सीताया वचनं श्रुत्वा रावणो राक्षसाधिपः।&lt;br&gt;&#xA;विवृत्य नयने क्रूरे जानकीमन्ववैक्षत ॥ 5.22.23 ॥&lt;br&gt;&#xA;नीलजीमूतसङ्काशो महाभुजशिरोधरः।&lt;br&gt;&#xA;सिंहसत्त्वगतिः श्रीमान् दीप्तजिह्वाग्रलोचनः ॥ 5.22.24 ॥&lt;br&gt;&#xA;चलाग्रमुकुटप्रांशुश्चित्रमाल्यानुलेपनः।&lt;br&gt;&#xA;रक्तमाल्याम्बरधरस्तप्ताङ्गदविभूषणः ॥ 5.22.25 ॥&lt;br&gt;&#xA;श्रोणीसूत्रेण महता मेचकेन सुसंवृतः।&lt;br&gt;&#xA;अमृतोत्पादनद्धेन भुजगेनेव मन्दरः ॥ 5.22.26 ॥&lt;br&gt;&#xA;ताभ्यां स परिपूर्णाभ्यां भुजाभ्यां राक्षसेश्वरः।&lt;br&gt;&#xA;शुशुभेऽचलसङ्काशः श्रृङ्गाभ्यामिव मन्दरः ॥ 5.22.27 ॥&lt;br&gt;&#xA;तरुणादित्यवर्णाभ्यां कुण्डलाभ्यां विभूषितः।&lt;br&gt;&#xA;रक्तपल्लवपुष्पाभ्यामशोकाभ्यामिवाचलः ॥ 5.22.28 ॥&lt;br&gt;&#xA;स कल्पवृक्षप्रतिमो वसन्त इव मूर्तिमान्।&lt;br&gt;&#xA;श्मशानचैत्यप्रितिमो भूषितोऽपि भयङ्करः ॥ 5.22.29 ॥&lt;br&gt;&#xA;अवेक्षमाणो वैदेहीं कोपसंरक्तलोचनः।&lt;br&gt;&#xA;उवाच रावणः सीतां भुजङ्ग इव निःश्वसन् ॥ 5.22.30 ॥&lt;br&gt;&#xA;अनयेनाभिसम्पन्नमर्थहीनमनुव्रते।&lt;br&gt;&#xA;नाशयाम्यहमद्य त्वां सूर्यः सन्ध्यामिवौजसा ॥ 5.22.31 ॥&lt;br&gt;&#xA;इत्युक्त्वा मैथिलीं राजा रावणः शत्रुरावणः।&lt;br&gt;&#xA;सन्दिदेश ततः सर्वां राक्षसीर्घोरदर्शनाः ॥ 5.22.32 ॥&lt;br&gt;&#xA;एकाक्षीमेककर्णां च कर्णप्रावराणां तथा।&lt;br&gt;&#xA;गोकर्णीं हस्तिकर्णीं च लम्बकर्णीमकर्णिकाम् ॥ 5.22.33 ॥&lt;br&gt;&#xA;हस्तिपाद्यश्वपाद्यौ च गोपादीं पादचूलिकाम्।&lt;br&gt;&#xA;एकाक्षीमेकपादीं च पृथुपादीमपादिकाम् ॥ 5.22.34 ॥&lt;br&gt;&#xA;अतिमात्रशिरोग्रीवामतिमात्रकुचोदरीम्।&lt;br&gt;&#xA;अतिमात्रास्यनेत्रं च दीर्घजिह्वामजिह्विकाम् ॥ 5.22.35 ॥&lt;br&gt;&#xA;अनासिकां सिंहमुखीं गोमुखीं सूकरीमुखीम्।&lt;br&gt;&#xA;यथा मद्वशगा सीता क्षिप्रं भवति जानकी ॥ 5.22.36 ॥&lt;br&gt;&#xA;प्रतिलोमानुलोमैश्च सामदानादिभेदनैः।&lt;br&gt;&#xA;आवर्जयत वैदेहीं दण्डस्योद्यमनेन च ॥ 5.22.37 ॥&lt;br&gt;&#xA;इति प्रतिसमादिश्य राक्षसेन्द्रः पुनः पुनः।&lt;br&gt;&#xA;काममन्युपरीतात्मा जारकीं पर्यतर्जयत् ॥ 5.22.38 ॥&lt;br&gt;&#xA;उपगम्य ततः क्षिप्रं राक्षसी धान्यमालिनी।&lt;br&gt;&#xA;परिष्वज्य दशग्रीवमिदं वचनमब्रवीत् ॥ 5.22.39 ॥&lt;br&gt;&#xA;मया क्रीड महाराज सीतया किं तवानया।&lt;br&gt;&#xA;विवर्णया कृपणया मानुष्या राक्षसेश्वर ॥ 5.22.40 ॥&lt;br&gt;&#xA;नूनमस्या महाराज न दिव्यान् भोगसत्तमान्।&lt;br&gt;&#xA;विदधात्यमरश्रेष्ठस्तव बाहुबलार्जितान् ॥ 5.22.41 ॥&lt;br&gt;&#xA;अकामां कामयानस्य शरीरमुपतप्यते।&lt;br&gt;&#xA;इच्छन्तीं कामयानस्य प्रीतिर्भवति शोभना ॥ 5.22.42 ॥&lt;br&gt;&#xA;एवमुक्तस्तु राक्षस्या समुत्क्षिप्तस्ततो बली।&lt;br&gt;&#xA;प्रहसन् मेघसङ्काशो राक्षसः स न्यवर्तत ॥ 5.22.43 ॥&lt;br&gt;&#xA;प्रस्थितः स दशग्रीवः कम्पयन्निव मेदिनीम्।&lt;br&gt;&#xA;ज्वलद्भास्करवर्णाभं प्रविवेश निवेशनम् ॥ 5.22.44 ॥&lt;br&gt;&#xA;देवगन्धर्वकन्याश्च नागकन्याश्च सर्वतः।&lt;br&gt;&#xA;परिवार्य दशग्रीवं विविशुस्तद्गृहोत्तमम् ॥ 5.22.45 ॥&lt;br&gt;&#xA;स मैथिलीं धर्मपरामवस्थितां प्रवेपमानां परिभर्त्स्य रावणः।&lt;br&gt;&#xA;विहाय सीतां मदनेन मोहितः स्वमेव वेश्म प्रविवेश भास्वरम् ॥ 5.22.46 ॥&lt;/p&gt;</description>
    </item>
    <item>
      <title>०२३ राक्षसीकृतसीताभीषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/023_rAxasIkRtasItAbhIShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/023_rAxasIkRtasItAbhIShaNam/</guid>
      <description>&lt;p&gt;इत्युक्त्वा मैथिलीं राजा रावणः शत्रुरावणः।&lt;br&gt;&#xA;सन्दिश्य च ततः सर्वा राक्षसीर्निर्जगाम ह ॥ 5.23.1 ॥&lt;br&gt;&#xA;निष्क्रान्ते राक्षसेन्द्रे तु पुनरन्तःपुरं गते।&lt;br&gt;&#xA;राक्षस्यो भीमरूपास्ताः सीतां समभिदुद्रुवुः ॥ 5.23.2 ॥&lt;br&gt;&#xA;ततः सीतामुपागम्य राक्षस्यः क्रोधमूर्च्छिताः।&lt;br&gt;&#xA;परं परुषया वाचा वैदेहीमिदमब्रुवन् ॥ 5.23.3 ॥&lt;br&gt;&#xA;पौलस्त्यस्य वरिष्ठस्य रावणस्य महात्मनः।&lt;br&gt;&#xA;दशग्रीवस्य भार्यात्वं सीते न बहु मन्यसे ॥ 5.23.4 ॥&lt;br&gt;&#xA;प्रजापतीनां षण्णां तु चतुर्थो यः प्रजापतिः।&lt;br&gt;&#xA;मानसो ब्रह्मणः पुत्रः पुलस्त्य इति विश्रुतः ॥ 5.23.5 ॥&lt;br&gt;&#xA;पुलस्त्यस्य तु तेजस्वी महर्षिर्मानसः सुतः।&lt;br&gt;&#xA;नाम्ना स विश्रवा नाम प्रजापतिसमप्रभः ॥ 5.23.6 ॥&lt;br&gt;&#xA;तस्य पुत्रो विशालाक्षि रावणः शत्रुरावणः।&lt;br&gt;&#xA;तस्य त्वं राक्षसेन्द्रस्य भार्या भवितुमर्हसि ॥ 5.23.7 ॥&lt;br&gt;&#xA;ततो हरिजटा नाम राक्षसी वाक्यमब्रवीत्।&lt;br&gt;&#xA;विवर्त्य नयने कोपान्मार्जारसदृशेक्षणा ॥ 5.23.8 ॥&lt;br&gt;&#xA;येन देवास्त्रयस्त्रिंशद्देवराजश्च निर्जिताः।&lt;br&gt;&#xA;भर्त्सयन्ती तदा घोरमिदं वचनमब्रवीत् ॥ 5.23.9 ॥&lt;br&gt;&#xA;वीर्योत्सिक्तस्य शूरस्य सङ्ग्रामेष्वनिवर्तिनः।&lt;br&gt;&#xA;बलिनो वीर्ययुक्तस्य भार्यात्वं किं न लप्स्यसे ॥ 5.23.10 ॥&lt;br&gt;&#xA;प्रियां बहुमतां भर्यां त्यक्त्वा राजा महाबलः।&lt;br&gt;&#xA;सर्वासां च महाभागां त्वामुपैष्यति रावणः ॥ 5.23.11 ॥&lt;br&gt;&#xA;समृद्धं स्त्रीसहस्रेण नानारत्नोपशोभितम्।&lt;br&gt;&#xA;अन्तःपुरं समुत्सृज्य त्वामुपैष्यति रावणः ॥ 5.23.12 ॥&lt;br&gt;&#xA;अन्या तु विकटा नाम राक्षसी वाक्यमब्रवीत् ॥ 5.23.13 ॥&lt;br&gt;&#xA;असकृद्देवता युद्धे नागगन्धर्वदानवाः।&lt;br&gt;&#xA;निर्जिताः समरे येन स ते पार्श्वमुपागतः ॥ 5.23.14 ॥&lt;br&gt;&#xA;किमद्य राक्षसेन्द्रस्य भार्यात्वं नेच्छसेऽधमे।&lt;br&gt;&#xA;ततस्तु दुर्मुखी नाम राक्षसी वाक्यमब्रवीत् ॥ 5.23.15 ॥&lt;br&gt;&#xA;यस्य सूर्यो न तपति भीतो यस्य च मारुतः।&lt;br&gt;&#xA;न वाति स्मायतापाङ्गे किं त्वं तस्य न तिष्ठसि ॥ 5.23.16 ॥&lt;br&gt;&#xA;पुष्पवृष्टिं च तरवो मुमुचुर्यस्य वै भयात्।&lt;br&gt;&#xA;शैलाश्च सुभ्रूः पानीयं जलदाश्च यदेच्छति ॥ 5.23.17 ॥&lt;br&gt;&#xA;तस्य नैर्ऋतराजस्य राजराजस्य भामिनि।&lt;br&gt;&#xA;किं त्वं न कुरुषे बुद्धिं भार्यार्थे रावणस्य हि ॥ 5.23.18 ॥&lt;br&gt;&#xA;साधु ते तत्त्वतो देवि कथितं साधु भामिनि।&lt;br&gt;&#xA;गृहाण सुस्मिते वाक्यमन्यथा न भविष्यसि ॥ 5.23.19 ॥&lt;/p&gt;</description>
    </item>
    <item>
      <title>०२४ सीता-राक्षसीसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/024_sItA-rAxasIsaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/024_sItA-rAxasIsaMvAdaH/</guid>
      <description>&lt;p&gt;ततः सीतामुपागम्य राक्षस्यो विकृताननाः।&lt;br&gt;&#xA;परुषं परुषा नार्य ऊचुस्तां वाक्यमप्रियम् ॥ 5.24.1 ॥&lt;br&gt;&#xA;किं त्वमन्तःपुरे सीते सर्वभूतमनोहरे।&lt;br&gt;&#xA;महार्हशयनोपेते न वासमनुमन्यसे ॥ 5.24.2 ॥&lt;br&gt;&#xA;मानुषी मानुषस्यैव भार्यात्वं बहु मन्यसे।&lt;br&gt;&#xA;प्रत्याहर मनो रामान्न त्वं जातु भविष्यसि ॥ 5.24.3 ॥&lt;br&gt;&#xA;त्रैलोक्यवसुभोक्तारं रावणं राक्षसेश्वरम्।&lt;br&gt;&#xA;भर्तारमुपसङ्गम्य विहरस्व यथासुखम् ॥ 5.24.4 ॥&lt;br&gt;&#xA;मानुषी मानुषं तं तु राममिच्छसि शोभने।&lt;br&gt;&#xA;राज्याद् भ्रष्टमसिद्धार्थं विक्लवं त्वमनिन्दिते ॥ 5.24.5 ॥&lt;br&gt;&#xA;राक्षसीनां वचः श्रुत्वा सीता पद्मनिभेक्षणा।&lt;br&gt;&#xA;नेत्राभ्यामश्रुपूर्णाभ्यामिदं वचनमब्रवीत् ॥ 5.24.6 ॥&lt;br&gt;&#xA;यदिदं लोकविद्विष्टमुदाहरथ सङ्गताः।&lt;br&gt;&#xA;नैतन्मनसि वाक्यं मे किल्बिषं प्रतिभाति वः ॥ 5.24.7 ॥&lt;br&gt;&#xA;न मानुषी राक्षसस्य भार्या भवितुमर्हति।&lt;br&gt;&#xA;कामं खादत मां सर्वा न करिष्यामि वो वचः ॥ 5.24.8 ॥&lt;br&gt;&#xA;दीनो वा राज्यहीनो वा यो मे भर्ता स मे गुरुः।&lt;br&gt;&#xA;तं नित्यमनुरक्ताऽस्मि यथा सूर्यं सुवर्चला ॥ 5.24.9 ॥&lt;br&gt;&#xA;यथा शची महाभागा शक्रं समुपतिष्ठति।&lt;br&gt;&#xA;अरुन्धती वसिष्ठं च रोहिणी शशिनं यथा ॥ 5.24.10 ॥&lt;br&gt;&#xA;लोपामुद्रा यथाऽगस्त्यं सुकन्या च्यवनं चथा।&lt;br&gt;&#xA;सावित्री सत्यवन्तं च कपिलं श्रीमती यथा ॥ 5.24.11 ॥&lt;br&gt;&#xA;नैषधं दमयन्तीव भैमी पतिमनुव्रता।&lt;br&gt;&#xA;तथाहमिक्ष्वाकुवरं रामं पतिमनुव्रता ॥ 5.24.12 ॥&lt;br&gt;&#xA;सीताया वचनं श्रुत्वा राक्षस्यः क्रोधमूर्च्छिताः।&lt;br&gt;&#xA;भर्त्सयन्ति स्म परुषैर्वाक्यै रावणचोदिताः ॥ 5.24.13 ॥&lt;br&gt;&#xA;अवलीनः स निर्वाक्यो हनुमान् शिंशुपाद्रुमे।&lt;br&gt;&#xA;सीतां सन्तर्जयन्तीस्ता राक्षसीरशृणोत् कपिः ॥ 5.24.14 ॥&lt;br&gt;&#xA;तामभिक्रम्य सङ्क्रुद्धा वेपमानां समन्ततः।&lt;br&gt;&#xA;भृशं संलिलिहुर्दीप्तान् प्रलम्बान् दशनच्छदान् ॥ 5.24.15 ॥&lt;br&gt;&#xA;ऊचुश्च परमक्रुद्धाः प्रगृह्याशु परश्वधान्।&lt;br&gt;&#xA;नेयमर्हति भर्तारं रावणं राक्षसाधिपम् ॥ 5.24.16 ॥&lt;br&gt;&#xA;सम्भर्त्स्यमाना भीमाभी राक्षसीभिर्वरानना।&lt;br&gt;&#xA;सा बाष्पमुपामार्जन्ती शिंशुपां तामुपागमत् ॥ 5.24.17 ॥&lt;br&gt;&#xA;ततस्तां शिंशुपां सीता राक्षसीभिः समावृता।&lt;br&gt;&#xA;अभिगम्य विशालाक्षी तस्थौ शोकपरिप्लुता ॥ 5.24.18 ॥&lt;br&gt;&#xA;तां कृशां दीनवदनां मलिनाम्बरधारिणीम्।&lt;br&gt;&#xA;भर्त्सयाञ्चक्रिरे सीतां राक्षस्यस्तां समन्ततः ॥ 5.24.19 ॥&lt;br&gt;&#xA;ततस्तां विनता नाम राक्षसी भीमदर्शना।&lt;br&gt;&#xA;अब्रवीत् कुपिताकारा कराला निर्णतोदरी ॥ 5.24.20 ॥&lt;br&gt;&#xA;सीते पर्याप्तमेतावद्भर्तुः स्नेहो निदर्शितः।&lt;br&gt;&#xA;सर्वत्रातिकृतं भद्रे व्यसनायोपकल्पते ॥ 5.24.21 ॥&lt;br&gt;&#xA;परितुष्टाऽस्मि भद्रं ते मानुषस्ते कृतो विधिः।&lt;br&gt;&#xA;ममापि तु वचः पथ्यं ब्रुवन्त्याः कुरु मैथिलि ॥ 5.24.22 ॥&lt;br&gt;&#xA;रावणं भज भर्तारं भर्तारं सर्वरक्षसाम्।&lt;br&gt;&#xA;विक्रान्तं रूपवन्तं च सुरेशमिव वासवम् ॥ 5.24.23 ॥&lt;br&gt;&#xA;दक्षिणं त्यागशीलं च सर्वस्य प्रियदर्शनम् ॥ 5.24.24 ॥&lt;br&gt;&#xA;मानुषं कृपणं रामं त्यक्त्वा रावणमाश्रय।&lt;br&gt;&#xA;दिव्याङ्गरागा वैदेहि दिव्याभरणभूषिता ॥ 5.24.25 ॥&lt;br&gt;&#xA;अद्यप्रभृति सर्वेषां लोकानामीश्वरीभव।&lt;br&gt;&#xA;अग्नेः स्वाहा यथा देवी शचीवेन्द्रस्य शोभने ॥ 5.24.26 ॥&lt;br&gt;&#xA;एतदुक्तं च मे वाक्यं यदि त्वं न करिष्यसि।&lt;br&gt;&#xA;अस्मिन् मुहूर्ते सर्वास्त्वां भक्षयिष्यामहे वयम् ॥ 5.24.27 ॥&lt;br&gt;&#xA;अन्या तु विकटा नाम लम्बमानपयोधरा।&lt;br&gt;&#xA;अब्रवीत् कुपिता सीतां मुष्टिमुद्यम्य गर्जती ॥ 5.24.28 ॥&lt;br&gt;&#xA;बहून्यप्रियरूपाणि वचनानि सुदुर्मते।&lt;br&gt;&#xA;अनुक्रोशान्मृदुत्वाच्च सोढानि तव मैथिलि ॥ 5.24.29 ॥&lt;br&gt;&#xA;न च नः कुरुषे वाक्यं हितं कालपुरस्सरम् ॥ 5.24.30 ॥&lt;br&gt;&#xA;आनीतासि समुद्रस्य पारमन्यैर्दुरासदम्।&lt;br&gt;&#xA;रावणान्तःपुरं घोरं प्रविष्टा चासि मैथिलि ॥ 5.24.31 ॥&lt;br&gt;&#xA;रावणस्य गृहे रुद्धामस्माभिस्तु सुरक्षिताम्।&lt;br&gt;&#xA;न त्वां शक्तः परित्रातुमपि साक्षात् पुरन्दरः ॥ 5.24.32 ॥&lt;br&gt;&#xA;कुरुष्व हितवादिन्या वचनं मम मैथिलि।&lt;br&gt;&#xA;अलमश्रुप्रपातेन त्यज शोकमनर्थकम् ॥ 5.24.33 ॥&lt;br&gt;&#xA;भज प्रीतिं प्रहर्षं च त्यजैतां नित्यदैन्यताम्।&lt;br&gt;&#xA;सीते राक्षसराजेन सह क्रीड यथासुखम् ॥ 5.24.34 ॥&lt;br&gt;&#xA;जानासि हि यथा भीरु स्त्रीणां यौवनमध्रुवम्।&lt;br&gt;&#xA;यावन्न ते व्यतिक्रामेत्तावत् सुखमवाप्नुहि ॥ 5.24.35 ॥&lt;br&gt;&#xA;उद्यानानि च रम्याणि पर्वतोपवनानि च।&lt;br&gt;&#xA;सह राक्षसराजेन चर त्वं मदिरेक्षणे ॥ 5.24.36 ॥&lt;br&gt;&#xA;स्त्रीसहस्राणि ते सप्त वशे स्थास्यन्ति सुन्दरि।&lt;br&gt;&#xA;रावण भज भर्तारं भर्तारं सर्वरक्षसाम् ॥ 5.24.37 ॥&lt;br&gt;&#xA;उत्पाट्य वा ते हृदयं भक्षयिष्यामि मैथिलि।&lt;br&gt;&#xA;यदि मे व्याहृतं वाक्यं न यथावत् करिष्यसि ॥ 5.24.38 ॥&lt;br&gt;&#xA;ततश्चण्डोदरी नाम राक्षसी क्रोधमूर्च्छिता।&lt;br&gt;&#xA;भ्रामयन्ती महच्छूलमिदं वचनमब्रवीत् ॥ 5.24.39 ॥&lt;br&gt;&#xA;इमां हरिणलोलाक्षीं त्रासोत्कम्पिपयोधराम्।&lt;br&gt;&#xA;रावणेन हृतां दृष्ट्वा दौर्हृदो मे महानभूत् ॥ 5.24.40 ॥&lt;br&gt;&#xA;यकृत्प्लीहमथोत्पीडं हृदयं च सबन्धनम्।&lt;br&gt;&#xA;अन्त्राण्यपि तथा शीर्षं खादेयमिति मे मतिः ॥ 5.24.41 ॥&lt;br&gt;&#xA;ततस्तु प्रघसा नाम राक्षसी वाक्यमब्रवीत्।&lt;br&gt;&#xA;कण्ठमस्या नृशंसायाः पीडयाम किमास्यते ॥ 5.24.42 ॥&lt;br&gt;&#xA;निवेद्यतां ततो राज्ञे मानुषी सा मृतेति ह।&lt;br&gt;&#xA;नात्र कश्चन सन्देहः खादतेति स वक्ष्यति ॥ 5.24.43 ॥&lt;br&gt;&#xA;ततस्त्वजामुखी नाम राक्षसी वाक्यमब्रवीत्।&lt;br&gt;&#xA;विशस्येमां ततः सर्वाः समान् कुरुत पीलुकान् ॥ 5.24.44 ॥&lt;br&gt;&#xA;विभजाम ततः सर्वा विवादो मे न रोचते।&lt;br&gt;&#xA;पोयमानीयतां क्षिप्रं लेह्यमुच्चावचं बहु ॥ 5.24.45 ॥&lt;br&gt;&#xA;ततः शूर्पणखा नाम राक्षसी वाक्यमब्रवीत्।&lt;br&gt;&#xA;अजामुख्या यदुक्तं हि तदेव मम रोचते ॥ 5.24.46 ॥&lt;br&gt;&#xA;सुरा चानीयतां क्षिप्रं सर्वशोकविनाशिनी।&lt;br&gt;&#xA;मानुषं मांसमास्वाद्य नृत्यामोऽथं निकुम्भिलाम् ॥ 5.24.47 ॥&lt;br&gt;&#xA;एवं सम्भर्त्स्यमाना सा सीता सुरसुतोपमा।&lt;br&gt;&#xA;राक्षसीभिः सुघोराभिर्घैर्यमुत्सृज्य रोदिति ॥ 5.24.48 ॥&lt;/p&gt;</description>
    </item>
    <item>
      <title>०२५ सीताविलापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/025_sItAvilApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/025_sItAvilApaH/</guid>
      <description>&lt;p&gt;तथा तासां वदन्तीनां परुषं दारुणं बहु।&lt;br&gt;&#xA;राक्षसीनामसौम्यानां रुरोद जनकात्मजा ॥ 5.25.1 ॥&lt;br&gt;&#xA;एवमुक्ता तु वैदेही राक्षसीभिर्मनस्विनी।&lt;br&gt;&#xA;उवाच परमत्रस्ता बाष्पगद्गदया गिरा ॥ 5.25.2 ॥&lt;br&gt;&#xA;न मानुषी राक्षसस्य भार्या भवितुमर्हति।&lt;br&gt;&#xA;कामं खादत मां सर्वा न करिष्यामि वो वचः ॥ 5.25.3 ॥&lt;br&gt;&#xA;सा राक्षसीमध्यगता सीता सुरसुतोपमा।&lt;br&gt;&#xA;न शर्म लेभे दुःखार्ता रावणेन च तर्जिता ॥ 5.25.4 ॥&lt;br&gt;&#xA;वेपते स्माधिकं सीता विशन्तीवाङ्गमात्मनः।&lt;br&gt;&#xA;वने यूथपरिभ्रष्टा मृगी कोकैरिवार्दिता ॥ 5.25.5 ॥&lt;br&gt;&#xA;सा त्वशोकस्य विपुलां शाखामालम्ब्य पुष्पिताम्।&lt;br&gt;&#xA;चिन्तयामास शोकेन भर्तारं भग्नमानसा ॥ 5.25.6 ॥&lt;br&gt;&#xA;सा स्नापयन्ती विपुलौ स्तनौ नेत्रजलस्रवैः।&lt;br&gt;&#xA;चिन्तयन्ती न शोकस्य तदाऽन्तमधिगच्छति ॥ 5.25.7 ॥&lt;br&gt;&#xA;सा वेपमाना पतिता प्रवाते कदली यथा।&lt;br&gt;&#xA;राक्षसीनां भयत्रस्ता विवर्णवदनाऽभवत् ॥ 5.25.8 ॥&lt;br&gt;&#xA;तस्याः सा दीर्घविपुला वेपन्त्या सीतया तदा।&lt;br&gt;&#xA;ददृशे कम्पिनी वेणी व्यालीव परिसर्पती ॥ 5.25.9 ॥&lt;br&gt;&#xA;सा निःश्वसन्ती दुःखार्ता शोकोपहतचेतना।&lt;br&gt;&#xA;आर्ता व्यसृजदश्रूणि मैथिली विललाप ह ॥ 5.25.10 ॥&lt;br&gt;&#xA;रा रामेति च दूःखार्ता हा पुनर्लक्ष्मणेति च।&lt;br&gt;&#xA;हा श्वश्रु मम कौसल्ये हा सुमित्रेति भामिनी ॥ 5.25.11 ॥&lt;br&gt;&#xA;लोकप्रवादः सत्योऽयं पण्डितैः समुदाहृतः।&lt;br&gt;&#xA;अकाले दुर्लभो मृत्युः स्त्रिया वा पुरुषस्य वा ॥ 5.25.12 ॥&lt;br&gt;&#xA;यत्राहमेवं क्रूराभी राक्षसीभिरिहार्दिता।&lt;br&gt;&#xA;जीवामि हीना रामेण मुहूर्तमपि दुःखिता ॥ 5.25.13 ॥&lt;br&gt;&#xA;एषाऽल्पपुण्या कृपणा विनशिष्याम्यनाथवत्।&lt;br&gt;&#xA;समुद्रमध्ये नौः पूर्णा वायुवेगैरिवाहता ॥ 5.25.14 ॥&lt;br&gt;&#xA;भर्तारं तमपश्यन्ती राक्षसीवशमागता।&lt;br&gt;&#xA;सीदामि खलु शोकेन कूलं तोयहतं यथा ॥ 5.25.15 ॥&lt;br&gt;&#xA;तं पद्मदलपत्रक्षं सिंहविक्रान्तगामिनम्।&lt;br&gt;&#xA;धन्याः पश्यन्ति मे नाथं कृतज्ञं प्रियवादिनम् ॥ 5.25.16 ॥&lt;br&gt;&#xA;सर्वथा तेन हीनाया रामेण विदितात्मना।&lt;br&gt;&#xA;तीक्ष्णं विषमिवास्वाद्य दुर्लभं मम जीवितम् ॥ 5.25.17 ॥&lt;br&gt;&#xA;कीदृशं तु मया पापं पुरा जन्मान्तरे कृतम्।&lt;br&gt;&#xA;येनेदं प्राप्यते दुःखं मया घोरं सुदारुणम् ॥ 5.25.18 ॥&lt;br&gt;&#xA;जीवितं त्यक्तुमिच्छामि शोकेन महता वृता।&lt;br&gt;&#xA;राक्षसीभिश्च रक्ष्यन्त्या रामो नासाद्यते मया ॥ 5.25.19 ॥&lt;br&gt;&#xA;धिगस्तु खलु मानुष्यं धिगस्तु परवश्यताम्।&lt;br&gt;&#xA;न शक्यं यत् परित्यक्तुमात्मच्छन्देन जीवितम् ॥ 5.25.20 ॥&lt;/p&gt;</description>
    </item>
    <item>
      <title>०२६ सीतायाः प्राणत्यागनिश्चयः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/026_sItAyAH_prANatyAganishchayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/026_sItAyAH_prANatyAganishchayaH/</guid>
      <description>&lt;p&gt;प्रसक्ताश्रुमुखीत्येवं ब्रुवन्ती जनकात्मजा।&lt;br&gt;&#xA;अधोमुखमुखी बाला विलप्तुमुपचक्रमे ॥ 5.26.1 ॥&lt;br&gt;&#xA;उन्मत्तेव प्रमत्तेव भ्रान्तचित्तेव शोचती।&lt;br&gt;&#xA;उपावृत्ता किशोरीव विवेष्टन्ती महीतले ॥ 5.26.2 ॥&lt;br&gt;&#xA;राघवस्य प्रमत्तस्य रक्षसा कामरूपिणा।&lt;br&gt;&#xA;रावणेन प्रमथ्याहमानीता क्रोशती बलात् ॥ 5.26.3 ॥&lt;br&gt;&#xA;राक्षसीवशमापन्ना भर्त्स्यमाना सुदारुणम्।&lt;br&gt;&#xA;चिन्तयन्ती सुदुःखार्ता नाहं जीवितुमुत्सहे ॥ 5.26.4 ॥&lt;br&gt;&#xA;नहि मे जीवितैरर्थो नैवार्थैर्न च भूषणैः।&lt;br&gt;&#xA;वसन्त्या राक्षसीमध्ये विना रामं महारथम् ॥ 5.26.5 ॥&lt;br&gt;&#xA;अश्मसारमिदं नूनमथवाप्यजरामरम्।&lt;br&gt;&#xA;हृदयं मम येनेदं न दुःखेनावशीर्यते ॥ 5.26.6 ॥&lt;br&gt;&#xA;धिङ्मामनार्यामसतीं याऽहं तेन विना कृता।&lt;br&gt;&#xA;मुहूर्तमपि रक्षामि जीवितं पापजीविता ॥ 5.26.7 ॥&lt;br&gt;&#xA;का च मे जीविते श्रद्धा सुखे वा तं प्रियं विना।&lt;br&gt;&#xA;भर्तारं सागरान्ताया वसुधायाः प्रियंवदम् ॥ 5.26.8 ॥&lt;br&gt;&#xA;भिद्यतां भक्ष्यतां वापि शरीरं विसृजाम्यहम्।&lt;br&gt;&#xA;न चाप्यहं चिरं दुःखं सहेयं प्रियवर्जिता ॥ 5.26.9 ॥&lt;br&gt;&#xA;चरणेनापि सव्येन न स्पृशेयं निशाचरम्।&lt;br&gt;&#xA;रावणं किं पुनरहं कामयेयं विगर्हितम् ॥ 5.26.10 ॥&lt;br&gt;&#xA;प्रत्याख्यातं न जानाति नात्मानं नात्मनः कुलम्।&lt;br&gt;&#xA;यो नृशंसस्वभावेन मां प्रार्थयितुमिच्छति ॥ 5.26.11 ॥&lt;br&gt;&#xA;छिन्ना भिन्ना विभक्ता वा दीप्तेवाग्नौ प्रदीपिता।&lt;br&gt;&#xA;रावणं नोपतिष्ठेयं किं प्रलापेन वश्चिरम् ॥ 5.26.12 ॥&lt;br&gt;&#xA;ख्यातः प्राज्ञः कृतज्ञश्च सानुक्रोशश्च राघवः।&lt;br&gt;&#xA;सद्वृत्तो निरनुक्रोशः शङ्के मद्भाग्यसङ्क्षयात् ॥ 5.26.13 ॥&lt;br&gt;&#xA;राक्षसानां सहस्राणि जनस्थाने चतुर्दश।&lt;br&gt;&#xA;येनैकेन निरस्तानि स मां किं नाभिपद्यते ॥ 5.26.14 ॥&lt;br&gt;&#xA;निरुद्धा रावणेनाहमल्पवीर्येण रक्षसा।&lt;br&gt;&#xA;समर्थः खलु मे भर्ता रावणं हन्तुमाहवे ॥ 5.26.15 ॥&lt;br&gt;&#xA;विराधो दण्डकारण्ये येन राक्षसपुङ्गवः।&lt;br&gt;&#xA;रणे रामेण निहतः स मां किं नाभिपद्यते ॥ 5.26.16 ॥&lt;br&gt;&#xA;कामं मध्ये समुद्रस्य लङ्केयं दुष्प्रधर्षणा।&lt;br&gt;&#xA;न तु राघवबाणानां गतिरोधीह विद्यते ॥ 5.26.17 ॥&lt;br&gt;&#xA;किं तु तत्कारणं येन रामो दृढपराक्रमः।&lt;br&gt;&#xA;रक्षसाऽपहृतां भार्यामिष्टां नाभ्यवपद्यते ॥ 5.26.18 ॥&lt;br&gt;&#xA;इहस्थां मां न जानीते शङ्के लक्ष्मणपूर्वजः।&lt;br&gt;&#xA;जानन्नपि हि तेजस्वी धर्षणं मर्षयिष्यति ॥ 5.26.19 ॥&lt;br&gt;&#xA;हृतेति योऽधिगत्वा मां राघवाय निवेदयेत्।&lt;br&gt;&#xA;गृध्रराजोऽपि स रणे रावणेन निपातितः ॥ 5.26.20 ॥&lt;br&gt;&#xA;कृतं कर्म महत्तेन मां तथाऽभ्यवपद्यता।&lt;br&gt;&#xA;तिष्ठता रावणद्वन्द्वे वृद्धेनापि जटायुषा ॥ 5.26.21 ॥&lt;br&gt;&#xA;यदि मामिह जानीयाद्वर्तमानां स राघवः।&lt;br&gt;&#xA;अद्य बाणैरभिक्रुद्धः कुर्याल्लोकमराक्षसम् ॥ 5.26.22 ॥&lt;br&gt;&#xA;विधमेच्च पुरीं लङ्कां शोषयेच्च महोदधिम्।&lt;br&gt;&#xA;रावणस्य च नीचस्य कीर्तिं नाम च नाशयेत् ॥ 5.26.23 ॥&lt;br&gt;&#xA;ततो निहतनाथानां राक्षसीनां गृहे गृहे।&lt;br&gt;&#xA;यथाऽहमेवं रुदती तथा भूयो न संशयः ॥ 5.26.24 ॥&lt;br&gt;&#xA;अन्विष्य रक्षसां लङ्कां कुर्याद् रामः सलक्ष्मणः।&lt;br&gt;&#xA;न हि ताभ्यां रिपुर्दृष्टो मुहूर्तमपि जीवति ॥ 5.26.25 ॥&lt;br&gt;&#xA;चिताधूमाकुलपथा गृध्रमण्डलसङ्कुला।&lt;br&gt;&#xA;अतिरेण तु लङ्केयं श्मशानसदृशी भवेत् ॥ 5.26.26 ॥&lt;br&gt;&#xA;अचिरेणैव कालेन प्रप्स्याम्येव मनोरथम्।&lt;br&gt;&#xA;दुष्प्रस्थानोऽयमाख्याति सर्वेषां वो विपर्ययम् ॥ 5.26.27 ॥&lt;br&gt;&#xA;यादृशानीह दृश्यन्ते लङ्कायामशुभानि वै।&lt;br&gt;&#xA;अचिरेण तु कालेन भविष्यति हतप्रभा ॥ 5.26.28 ॥&lt;br&gt;&#xA;नूनं लङ्का हते पापे रावणे राक्षसाधमे।&lt;br&gt;&#xA;शोषं यास्यति दुर्धर्षा प्रमदा विधवा यथा ॥ 5.26.29 ॥&lt;br&gt;&#xA;पुण्योत्सवसमुत्था च नष्टभर्त्री सराक्षसी।&lt;br&gt;&#xA;भविष्यति पुरी लङ्का नष्टभर्त्री यथाऽङ्गना ॥ 5.26.30 ॥&lt;br&gt;&#xA;नूनं राक्षसकन्यानां रुदन्तीनां गृहे गृहे।&lt;br&gt;&#xA;श्रोष्यामि नचिरादेव दुःखार्तानामिह ध्वनिम् ॥ 5.26.31 ॥&lt;br&gt;&#xA;सान्धकारा हतद्योता हतराक्षसपुङ्गवा।&lt;br&gt;&#xA;भविष्यति पुरी लङ्का निर्दग्धा रामसायकैः ॥ 5.26.32 ॥&lt;br&gt;&#xA;यदि नाम स शूरो मां रामो रक्तान्तलोचनः।&lt;br&gt;&#xA;जानीयाद्वर्तमानां हि रावणस्य निवेशने ॥ 5.26.33 ॥&lt;br&gt;&#xA;अनेन तु नृशंसेन रावणेनाधमेन मे।&lt;br&gt;&#xA;समयो यस्तु निर्दिष्टस्तस्य कालोऽयमागतः ॥ 5.26.34 ॥&lt;br&gt;&#xA;अकार्यं ये न जानन्ति नैर्ऋताः पापकारिणः।&lt;br&gt;&#xA;अधर्मात्तु महोत्पातो भविष्यति हि साम्प्रतम् ॥ 5.26.35 ॥&lt;br&gt;&#xA;नैते धर्मं विजानन्ति राक्षसाः पिशिताशनाः।&lt;br&gt;&#xA;ध्रुवं मां प्रातराशार्थे राक्षसः कल्पयिष्यति ॥ 5.26.36 ॥&lt;br&gt;&#xA;साऽहं कथं करिष्यामि तं विना प्रियदर्शनम्।&lt;br&gt;&#xA;रामं रक्तान्तनयनमपश्यन्ती सुदुःखिता ॥ 5.26.37 ॥&lt;br&gt;&#xA;यदि कश्चित् प्रदाता मे विषस्याद्य भवेदिह।&lt;br&gt;&#xA;क्षिप्रं वैवस्वतं देव पश्येयं पतिना विना ॥ 5.26.38 ॥&lt;br&gt;&#xA;नाजानाज्जीवतीं रामः स मां लक्ष्मणपूर्वजः।&lt;br&gt;&#xA;जानन्तौ तौ न कुर्यातां नोर्व्यां हि मम मार्गणम् ॥ 5.26.39 ॥&lt;br&gt;&#xA;नूनं ममैव शोकेन स वीरो लक्ष्मणाग्रजः।&lt;br&gt;&#xA;देवलोकमितो यातस्त्यक्त्वा देहं महीतले ॥ 5.26.40 ॥&lt;br&gt;&#xA;धन्या देवाः सगन्धर्वाः सिद्धाश्च परमर्षयः।&lt;br&gt;&#xA;मम पश्यन्ति ये नाथं रामं राजीवलोचनम् ॥ 5.26.41 ॥&lt;br&gt;&#xA;अथवा नहि तस्यार्थो धर्मकामस्य धीमतः।&lt;br&gt;&#xA;मया रामस्य राजर्षेर्भार्यया परमात्मनः ॥ 5.26.42 ॥&lt;br&gt;&#xA;दृश्यमाने भवेत् प्रीतिः सौहृदं नास्त्यपश्यतः।&lt;br&gt;&#xA;नाशयन्ति कृतघ्नास्तु न रामो नाशयिष्यति ॥ 5.26.43 ॥&lt;br&gt;&#xA;किन्नु मे न गुणाः केचित् किंवा भाग्यक्षयो मम।&lt;br&gt;&#xA;याऽहं सीदामि रामेण हीना मुख्येन भामिनी ॥ 5.26.44 ॥&lt;br&gt;&#xA;श्रेयो मे जीवितान्मर्तुं विहीनाया महात्मनः।&lt;br&gt;&#xA;रामादक्लिष्टचारित्राच्छूराच्छत्रुनिबर्हणात् ॥ 5.26.45 ॥&lt;br&gt;&#xA;अथवा न्यस्तशस्त्रौ तौ वने मुलफलाशिनौ।&lt;br&gt;&#xA;भ्रातरौ हि नरश्रेष्ठौ संवृत्तौ वनगोचरौ ॥ 5.26.46 ॥&lt;br&gt;&#xA;अथवा राक्षसेन्द्रेण रावणेन दुरात्मना।&lt;br&gt;&#xA;छद्मना सादितौ शूरौ भ्रातरौ रामलक्ष्मणौ ॥ 5.26.47 ॥&lt;br&gt;&#xA;साऽहमेवं गते काले मर्तुमिच्छामि सर्वथा।&lt;br&gt;&#xA;न च मे विहितो मृत्युरस्मिन् दुःखेऽपि वर्तति ॥ 5.26.48 ॥&lt;br&gt;&#xA;धन्याः खलु महात्मानो मुनयस्त्यक्तकिल्बिषाः।&lt;br&gt;&#xA;जितात्मानो महाभागा येषां न स्तः प्रियाप्रिये ॥ 5.26.49 ॥&lt;br&gt;&#xA;प्रियान्न सम्भवेद्दुःखमप्रियादधिकं भयम्।&lt;br&gt;&#xA;ताभ्यां हि ये वियुज्यन्ते नमस्तेषां महात्मनाम् ॥ 5.26.50 ॥&lt;br&gt;&#xA;साऽहं त्यक्ता प्रियेणेह रामेण विदितात्मना।&lt;br&gt;&#xA;प्राणांस्त्यक्ष्यामि पापस्य रावणस्य गता वशम् ॥ 5.26.51 ॥&lt;/p&gt;</description>
    </item>
    <item>
      <title>०२७ त्रिजटास्वप्नः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/027_trijaTAsvapnaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/027_trijaTAsvapnaH/</guid>
      <description>&lt;p&gt;इत्युक्ताः सीतया घोरा राक्षस्यः क्रोधमूर्च्छिताः।&lt;br&gt;&#xA;काश्चिज्जग्मुस्तदाख्यातुं रावणस्य तरस्विनः ॥ 5.27.1 ॥&lt;br&gt;&#xA;ततः सीतामुपागम्य राक्षस्यो घोरदर्शनाः।&lt;br&gt;&#xA;पुनः परुषमेकार्थमनर्थार्थमथाब्रुवन् ॥ 5.27.2 ॥&lt;br&gt;&#xA;अद्येदानीं तवानार्ये सीते पापविनिश्चये।&lt;br&gt;&#xA;राक्षस्यो भक्षयिष्यन्ति मांसमतेद्यतासुखम् ॥ 5.27.3 ॥&lt;br&gt;&#xA;सीतां ताभिरनार्याभिर्दृष्ट्वा सन्तर्जितां तदा।&lt;br&gt;&#xA;राक्षसी त्रिजटा वृद्धा शयाना वाक्यमब्रवीत् ॥ 5.27.4 ॥&lt;br&gt;&#xA;आत्मानं खादतानार्या न सीतां भक्षयिष्यथ।&lt;br&gt;&#xA;जनकस्य सुतामिष्टां स्नुषां दशरथस्य च ॥ 5.27.5 ॥&lt;br&gt;&#xA;स्वप्नो ह्यद्य मया दृष्टो दारुणो रोमहर्षणः।&lt;br&gt;&#xA;राक्षसानामभावाय भर्तुरस्या भवाय च ॥ 5.27.6 ॥&lt;br&gt;&#xA;सर्वा एवाब्रुवन् भीतास्त्रिजटां तामिदं वचः।&lt;br&gt;&#xA;कथयस्व त्वया दृष्टः स्वप्नोऽयं कीदृशो निशि ॥ 5.27.7 ॥&lt;br&gt;&#xA;तासां श्रुत्वा तु वचनं राक्षसीनां मुखाच्च्युतम्।&lt;br&gt;&#xA;उवाच वचनं काले त्रिजटा स्वप्नसंश्रितम् ॥ 5.27.8 ॥&lt;br&gt;&#xA;गजदन्तमयीं दिव्यां शिबिकामन्तरिक्षगाम् ॥ 5.27.9 ॥&lt;br&gt;&#xA;युक्तां हंससहस्रेण स्वयमास्थाय राघवः।&lt;br&gt;&#xA;शुक्लमाल्याम्बरधरो लक्ष्मणेन सहा गतः ॥ 5.27.10 ॥&lt;br&gt;&#xA;सागरेण परिक्षिप्तं श्वेतं पर्वतमास्थिता।&lt;br&gt;&#xA;रामेण सङ्गता सीता भास्करेण प्रभा यथा ॥ 5.27.11 ॥&lt;br&gt;&#xA;राघवश्च मया दृष्टाश्चतुर्दन्तं महागजम्।&lt;br&gt;&#xA;आरूढः शैलसङ्काशं चचार सह लक्ष्मणः ॥ 5.27.12 ॥&lt;br&gt;&#xA;ततस्तौ नहशार्दूलौ दीप्यमानौ स्वतेजसा।&lt;br&gt;&#xA;शुक्लमाल्याम्बरधरौ जानकीं पर्युपस्थितौ ॥ 5.27.13 ॥&lt;br&gt;&#xA;ततस्तस्य नगस्याग्रे ह्याकाशस्थस्य दन्तिनः।&lt;br&gt;&#xA;भर्त्रा परिगृहीतस्य जानकी स्कन्धमाश्रिता ॥ 5.27.14 ॥&lt;br&gt;&#xA;भर्तुरङ्कात् समुत्पत्य ततः कमललोचना।&lt;br&gt;&#xA;चन्द्रसूर्यो मया दृष्टा पाणिना परिमार्जती ॥ 5.27.15 ॥&lt;br&gt;&#xA;ततस्ताभ्यां कुमाराभ्यामास्थितः स गजोत्तमः।&lt;br&gt;&#xA;सीतया च विशालाक्ष्या लङ्काया उपरि स्थितः ॥ 5.27.16 ॥&lt;br&gt;&#xA;पाण्डुरर्षभयुक्तेन रथेनाष्टयुजा स्वयम्।&lt;br&gt;&#xA;इहोपयातः काकुत्स्थः सीतया सह भार्यया ॥ 5.27.17 ॥&lt;br&gt;&#xA;लक्ष्मणेन सह भ्रात्रा सीतया सह वीर्यवान् ॥ 5.27.18 ॥&lt;br&gt;&#xA;आरुह्य पुष्पकं दिव्यं विमानं सूर्यसन्निभम्।&lt;br&gt;&#xA;उत्तरां दिशमालोक्य जगाम पुरुषोत्तमः ॥ 5.27.19 ॥&lt;br&gt;&#xA;एवं स्वप्ने मया दृष्टो रामो विष्णुपराक्रमः।&lt;br&gt;&#xA;लक्ष्मणेन सह भ्रात्रा सीतया सह भार्यया * ॥ 5.27.20 ॥&lt;br&gt;&#xA;न हि रामो महातेजाः शक्यो जेतुं सुरासुरैः।&lt;br&gt;&#xA;राक्षसैर्वापि चान्यैर्वा स्वर्गः पापजनैरिव ॥ 5.27.21 ॥&lt;br&gt;&#xA;रावणश्च मया दृष्टः क्षितौ तैलसमुक्षितः।&lt;br&gt;&#xA;रक्तवासाः पिबन् मत्तः करवीरकृतस्रजः ॥ 5.27.22 ॥&lt;br&gt;&#xA;विमानात् पुष्पकादद्य रावणः पतितो भुवि।&lt;br&gt;&#xA;कृष्यमाणः स्त्रिया दृष्टो मुण्डः कृष्णाम्बरः पुनः ॥ 5.27.23 ॥&lt;br&gt;&#xA;पिबंस्तैलं हसन् नृत्यन् भ्रान्तचित्ताकुलेन्द्रियः।&lt;br&gt;&#xA;गर्दभेन ययौ शीघ्रं दक्षिणां दिशमास्थितः ॥ 5.27.24 ॥&lt;br&gt;&#xA;पुनरेव मया दृष्टो रावणो राक्षसेश्वरः।&lt;br&gt;&#xA;पतितोऽवाविछरा भूमौ गर्दभाद्भयमोहितः ॥ 5.27.25 ॥&lt;br&gt;&#xA;सहसोत्थाय सम्भ्रान्तो भयार्तो मदविह्वलः।&lt;br&gt;&#xA;उन्मत्त इव दिग्वासा दुर्वाक्यं प्रलपन् बहु ॥ 5.27.26 ॥&lt;br&gt;&#xA;दुर्गन्धं दुस्सहं घोरं तिमिरं नरकोपमम्।&lt;br&gt;&#xA;मलपङ्कं प्रविश्याशु मग्नस्तत्र स रावणः ॥ 5.27.27 ॥&lt;br&gt;&#xA;कण्ठे बद्ध्वा दशग्रीवं प्रमदा रक्तवासिना।&lt;br&gt;&#xA;काली कर्दमलिप्ताङ्गी दिशं याम्यां प्रकर्षति ॥ 5.27.28 ॥&lt;br&gt;&#xA;एवं तत्र मया दृष्टः कुम्भकर्णौ निशाचरः।&lt;br&gt;&#xA;रावणस्य सुताः सर्वे तृष्टास्तैलसमुक्षिताः ॥ 5.27.29 ॥&lt;br&gt;&#xA;वराहेण दशग्रीवः शिंशुमारेण चेन्द्रजित्।&lt;br&gt;&#xA;उष्ट्रेण कुम्भकर्णश्च प्रयातो दक्षिणां दिशम् ॥ 5.27.30 ॥&lt;br&gt;&#xA;एकस्तत्र मया दृष्टः श्वेतच्छत्रो विभीषणः ॥ 5.27.31 ॥&lt;br&gt;&#xA;शुक्लमाल्याम्बरधरः शुक्लगन्धानुलेपनः।&lt;br&gt;&#xA;शङ्खदुन्दुभिनिर्घोषैर्नृत्तगीतैरलङ्कृतः ॥ 5.27.32 ॥&lt;br&gt;&#xA;चतुर्दन्तं गजं दिव्यमास्ते तत्र विभीषणः।&lt;br&gt;&#xA;चतुर्भिः सचिवैः सार्धं वैहायसमुपस्थितः ॥ 5.27.33 ॥&lt;br&gt;&#xA;समाजश्च मया दृष्टो गीतवादित्रनिःस्वनः।&lt;br&gt;&#xA;पिबतां रक्तमाल्यानां रक्षसां रक्तवाससाम् ॥ 5.27.34 ॥&lt;br&gt;&#xA;लङ्कां चेयं पुरी रम्या सवाजिरथकुञ्जरा।&lt;br&gt;&#xA;सागरे पतिता दृष्टा भग्नगोपुरतोरणा ॥ 5.27.35 ॥&lt;br&gt;&#xA;लङ्का दृष्टा मया स्वप्ने रावणेनाभिरक्षिता।&lt;br&gt;&#xA;दग्धा रामस्य दूतेन वानरेण तरस्विना ॥ 5.27.36 ॥&lt;br&gt;&#xA;पीत्वा तैलं प्रनृत्ताश्च प्रहसन्त्यो महास्वनाः।&lt;br&gt;&#xA;लङ्कायां भस्मरूक्षायां प्रविष्टा राक्षसस्त्रियः ॥ 5.27.37 ॥&lt;br&gt;&#xA;कुम्भकर्णादयश्चेमे सर्वे राक्षसपुङ्गवाः।&lt;br&gt;&#xA;रक्तं निवसनं गृह्य प्रविष्टा गोमयह्रदे ॥ 5.27.38 ॥&lt;br&gt;&#xA;अपगच्छत नश्यध्वं सीतामाप स राघवः।&lt;br&gt;&#xA;घातयेत् परमामर्षी सर्वैः सार्धं हि राक्षसैः ॥ 5.27.39 ॥&lt;br&gt;&#xA;प्रियां बहुमतां भार्यां वनवासमनुव्रताम्।&lt;br&gt;&#xA;भर्त्सितां तर्जितां वापि नानुमंस्यति राघवः ॥ 5.27.40 ॥&lt;br&gt;&#xA;तदलं क्रूरवाक्यैर्वः सान्त्वमेवाभिधीयताम्।&lt;br&gt;&#xA;अभियाचाम वैदैहीमेतद्धि मम रोचते ॥ 5.27.41 ॥&lt;br&gt;&#xA;यस्यामेव विधः स्वप्नो दुःखितायां प्रदृश्यते।&lt;br&gt;&#xA;सा दुःखैर्विविधैर्मुक्ता प्रियं प्राप्नोत्यनुत्तमम् ॥ 5.27.42 ॥&lt;br&gt;&#xA;भर्त्सितामपि याचध्वं राक्षस्यः किं विवक्षया।&lt;br&gt;&#xA;राघवाद्धि भयं घोरं राक्षसानामुपस्थितम् ॥ 5.27.43 ॥&lt;br&gt;&#xA;प्रणिपातप्रसन्ना हि मैथिली जनकात्मजा।&lt;br&gt;&#xA;अलमेषा परित्रातुं राक्षस्यो महतो भयात् ॥ 5.27.44 ॥&lt;br&gt;&#xA;अपि चास्या विशालाक्ष्या न किञ्चिदुपलक्षये।&lt;br&gt;&#xA;विरूपमपि चाङ्गेषु सुसूक्ष्ममपि लक्षण् ॥ 5.27.45 ॥&lt;br&gt;&#xA;छायावैगुण्यमात्रं तु शङ्केः दुःखमुपस्थितम्।&lt;br&gt;&#xA;अदुःखार्हामिमां देवीं वैहायसमुपस्थिताम् ॥ 5.27.46 ॥&lt;br&gt;&#xA;अर्थसिद्धिं तु वैदेह्याः पश्याम्यहमुपस्थिताम्।&lt;br&gt;&#xA;राक्षसेन्द्रविनाशं च विजयं राघवस्य च ॥ 5.27.47 ॥&lt;br&gt;&#xA;निमित्तभूतमेत्तु श्रोतुमस्या महत् प्रियम् ॥ 5.27.48 ॥&lt;br&gt;&#xA;दृश्यते च स्फुरच्चक्षुः पद्मपत्रमिवायतम्।&lt;br&gt;&#xA;ईषच्च हृषितो वाऽस्या दक्षिणाया ह्यदक्षिणः ॥ 5.27.49 ॥&lt;br&gt;&#xA;करेणुहस्तप्रतिमः सव्यश्चोरुरनुत्तमः।&lt;br&gt;&#xA;वेपमानः सूचयति राघवं पुरतः स्थितम् ॥ 5.27.50 ॥&lt;br&gt;&#xA;पक्षी च शाखानिलयः प्रहृष्टः पुनः पुनश्चोत्तमसान्त्ववादी।&lt;br&gt;&#xA;सुस्वागतां वाचमुदीरयानः पुनः पुनश्चोदयतीव हृष्टः ॥ 5.27.51 ॥&lt;/p&gt;</description>
    </item>
    <item>
      <title>०२८ सीतया रावणवाक्यमननम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/028_sItayA_rAvaNavAkyamananam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/028_sItayA_rAvaNavAkyamananam/</guid>
      <description>&lt;p&gt;सा राक्षसेन्द्रस्य वचो निशम्य तद्रावणस्याप्रियमप्रियार्ता।&lt;br&gt;&#xA;सीता वितत्रास यथा वनान्ते सिंहाभिपन्ना गजराजकन्या ॥ 5.28.1 ॥&lt;br&gt;&#xA;सा राक्षसीमध्यगता च भीरुर्वाग्भिर्भृशं रावणतर्जिता च।&lt;br&gt;&#xA;कान्तारमध्ये विजने विसृष्टा बालेव कन्या विललाप सीता ॥ 5.28.2 ॥&lt;br&gt;&#xA;सत्यं बतेदं प्रवदन्ति लोके नाकालमृत्युर्भवतीति सन्तः।&lt;br&gt;&#xA;यत्राहमेवं परिभर्त्स्यमाना जीवामि किञ्चित्क्षणमप्यपुण्या ॥ 5.28.3 ॥&lt;br&gt;&#xA;सुखाद्विहीनं बहुदुःखपूर्णमिदं तु नूनं हृदयं स्थिरं मे।&lt;br&gt;&#xA;विशीर्यते यन्न सहस्रधाऽद्य वज्राहतं शृङ्गमिवाचलस्य ॥ 5.28.4 ॥&lt;br&gt;&#xA;नैवास्ति दोषं मम नूनमत्र वध्याऽहमस्याप्रियदर्शनस्य।&lt;br&gt;&#xA;भावं न चास्याहमनुप्रदातुमलं द्विजो मन्त्रमिवाद्विजाय ॥ 5.28.5 ॥&lt;br&gt;&#xA;नूनं ममाङ्गान्यचिरादनार्यः शस्त्रैः शितैश्छेत्स्यति राक्षसेन्द्रः।&lt;br&gt;&#xA;तस्मिन्ननागच्छति लोकनाथे गर्भस्थजन्तोरिव शल्यकृन्तः ॥ 5.28.6 ॥&lt;br&gt;&#xA;दुःखं बतेदं मम दुःखिताया मासौ चिरायाधिगमिष्यतो द्वौ।&lt;br&gt;&#xA;बद्धस्य वध्यस्य तथा निशान्ते राजापराधादिव तस्करस्य ॥ 5.28.7 ॥&lt;br&gt;&#xA;हा राम हा लक्ष्मण हा सुमित्रे हा राममातः सह मे जनन्या।&lt;br&gt;&#xA;एषा विपद्याम्यहमल्पभाग्या माहार्णवे नौरिव मूढवाता ॥ 5.28.8 ॥&lt;br&gt;&#xA;तरस्विनौ धारयता मृगस्य सत्त्वेन रूपं मनुजेन्द्रपुत्रौ।&lt;br&gt;&#xA;नूनं विशस्तौ मम कारणात् तौ सिंहर्षभौ द्वाविव वैद्यतेन ॥ 5.28.9 ॥&lt;br&gt;&#xA;नूनं स कालो मृगरूपधारी मामल्पभाग्यां लुलुभे तदानीम्।&lt;br&gt;&#xA;यत्रार्यपुत्रं विससर्ज मूढा रामानुजं लक्ष्मणपूर्वजं च ॥ 5.28.10 ॥&lt;br&gt;&#xA;हा राम सत्यव्रत दीर्घबाहो हा पूर्णचन्द्रप्रतिमानवक्र।&lt;br&gt;&#xA;रा जीवलोकस्य हितः प्रियश्च वध्यां न मां वेत्सि हि राक्षसानाम् ॥ 5.28.11 ॥&lt;br&gt;&#xA;अनन्यदेवत्वमियं क्षमा च भूमौ च शय्या नियमश्च धर्मे।&lt;br&gt;&#xA;पतिव्रतात्वं विफलं ममेदं कृतं कृतघ्नेष्विव मानुषाणाम् ॥ 5.28.12 ॥&lt;br&gt;&#xA;मोघो हि धर्मश्चरितो मयाऽयं तथैकपत्नीत्वमिदं निरर्थम्।&lt;br&gt;&#xA;या त्वां न पश्यामि कृशा विवर्णा हीना त्वया सङ्गमने निराशा ॥ 5.28.13 ॥&lt;br&gt;&#xA;पितुर्निदेशं नियमेन कृत्वा वनान्निवृत्तश्चरितव्रतश्च।&lt;br&gt;&#xA;स्त्रीभिस्तु मन्ये विपुलेक्षणाभिस्त्वं रंस्यसे वीतभयः कृतार्थः ॥ 5.28.14 ॥&lt;br&gt;&#xA;अहं तु राम त्वयि जातकामा चिरं विनाशाय निबद्धभावा।&lt;br&gt;&#xA;मोघं चरित्वाऽथ तपोव्रतं च त्यक्ष्यामि धिग् जीवितमल्पभाग्या ॥ 5.28.15 ॥&lt;br&gt;&#xA;सा जीवितं क्षिप्रमहं त्यजेयं विषेण शस्त्रेण शितेन वापि।&lt;br&gt;&#xA;विषस्य दाता नहि मेऽस्ति कश्चिच्छस्त्रस्य वा वेश्मनि राक्षसस्य ॥ 5.28.16 ॥&lt;br&gt;&#xA;इतीव देवी बहुधा विलप्य सर्वात्मना राममनुस्मरन्ती।&lt;br&gt;&#xA;प्रवेपमाना परिशुष्कवक्त्रा नगोत्तमं पुष्पितमाससाद ॥ 5.28.17 ॥&lt;br&gt;&#xA;शोकाभितप्ता बहुधा विचिन्त्य सीताऽथ वेण्युद्ग्रथनं गृहीत्वा।&lt;br&gt;&#xA;उद्बध्य वेण्युद्ग्रथनेन शीघ्रमहं गमिष्यामि यमस्य मूलम् ॥ 5.28.18 ॥&lt;br&gt;&#xA;उपस्थिता सा मृदुसर्वगात्रा शाखां गृहीत्वाऽथ नगस्य तस्य ॥ 5.28.19 ॥&lt;br&gt;&#xA;शोकानिमित्तानि तथा बहूनि धैर्यार्जितानि प्रवराणि लोके।&lt;br&gt;&#xA;प्रादुर्निमित्तानि तदा बभूवुः पुरापि सिद्धान्युपलक्षितानि ॥ 5.28.20 ॥&lt;/p&gt;</description>
    </item>
    <item>
      <title>०२९ सीतया शुभशकुनानुभवः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/029_sItayA_shubhashakunAnubhavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/5_sundarakANDam/04-sItA-pIDanam/029_sItayA_shubhashakunAnubhavaH/</guid>
      <description>&lt;p&gt;तथागतां तां व्यथितामनिन्दितां व्यपेतहर्षां परिदीनमानसाम्।&lt;br&gt;&#xA;शुभां निमित्तानि शुभानि भेजिरे नरं श्रिया जुष्टमिवोपजीविनः ॥ 5.29.1 ॥&lt;br&gt;&#xA;तस्याः शुभं वाममरालपक्ष्मराजीवृतं कृष्णविशालशुक्लम्।&lt;br&gt;&#xA;प्रास्पन्दतैकं नयनं सुकेश्यामीनाहतं पद्ममिवाभिताम्रम् ॥ 5.29.2 ॥&lt;br&gt;&#xA;भुजश्च चार्वञ्चितपीनवृत्तः परार्ध्यकालागरुचन्दनार्हः।&lt;br&gt;&#xA;अनुत्तमेनाध्युषितः प्रियेण चिरेण वामः समवेपताशु ॥ 5.29.3 ॥&lt;br&gt;&#xA;गजेन्द्रहस्तप्रतिमश्च पीनस्तयोर्द्वयोः संहतयोः सुजातः।&lt;br&gt;&#xA;प्रस्पन्दमानः पुनरूरुरस्या रामं पुरस्तात् स्थितमाचचक्षे ॥ 5.29.4 ॥&lt;br&gt;&#xA;शुभं पुनर्हेमसमानवर्णमीषद्रजोध्वस्तमिवामलाक्ष्याः।&lt;br&gt;&#xA;वासः स्थितायाः शिखराग्रदत्याः किञ्चित् परिस्रंसत चारुगात्र्याः ॥ 5.29.5 ॥&lt;br&gt;&#xA;एतैर्निमित्तैरपरैश्च सुभ्रूः सम्बोधिता प्रागपि साधु सिद्धैः।&lt;br&gt;&#xA;वातातपक्लान्तमिव प्रनष्टं वर्षेण बीजं प्रतिसञ्जहर्ष ॥ 5.29.6 ॥&lt;br&gt;&#xA;तस्याः पुनर्बिम्बफलाधरोष्ठं स्वक्षिभ्रु केशान्तमरालपक्ष्म।&lt;br&gt;&#xA;वक्त्रं बभासे सितशुक्लदंष्ट्रं राहोर्मुखाच्चन्द्र इव प्रमुक्तः ॥ 5.29.7 ॥&lt;br&gt;&#xA;सा वीतशोका व्यपनीततन्द्री शान्तज्वरा हर्षविवृद्धसत्त्वा।&lt;br&gt;&#xA;अशोभतार्या वदनेन शुक्ले शीतांशुना रात्रिरिवोदितेन ॥ 5.29.8 ॥&lt;/p&gt;</description>
    </item>
  </channel>
</rss>
