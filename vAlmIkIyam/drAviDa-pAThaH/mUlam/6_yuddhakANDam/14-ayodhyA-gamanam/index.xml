<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१४-अयोध्या-गमनम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/</link>
    <description>Recent content in &#43;१४-अयोध्या-गमनम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/index.xml" rel="self" type="application/rss+xml" />
    <item>
      <title>११९ सीता-रामसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/119_sItA-rAmasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/119_sItA-rAmasaMvAdaH/</guid>
      <description>&lt;p&gt;एवमुक्ता तु वैदेही परुषं रोमहर्षणम्।&lt;br&gt;&#xA;राघवेण सरोषेण भृशं प्रव्यथिताऽभवत् ॥ 6.119.1 ॥&lt;br&gt;&#xA;सा तदश्रुतपूर्वं हि जने महति मैथिली।&lt;br&gt;&#xA;श्रुत्वा भर्तृवचो रूक्षं लज्जया व्रीडिताऽभवत् ॥ 6.119.2 ॥&lt;br&gt;&#xA;प्रविशन्तीव गात्राणि स्वान्येव जनकात्मजा।&lt;br&gt;&#xA;वाक्छल्यैस्तैः सशल्येव भृशमश्रूण्यवर्तयत् ॥ 6.119.3 ॥&lt;br&gt;&#xA;ततो बाष्पपरिक्लिष्टं प्रमार्जन्ती स्वमाननम्।&lt;br&gt;&#xA;शनैर्गद्गदया वाचा भर्तारमिदमब्रवीत् ॥ 6.119.4 ॥&lt;br&gt;&#xA;किं मामसदृशं वाक्यमीदृशं श्रोत्रदारुणम्।&lt;br&gt;&#xA;रूक्षं श्रावयसे वीर प्राकृतः प्राकृतामिव ॥ 6.119.5 ॥&lt;br&gt;&#xA;न तथाऽस्मि महाबाहो यथा त्वमवगच्छसि।&lt;br&gt;&#xA;प्रत्ययं गच्छ मे येन चारित्रेणैव ते शपे ॥ 6.119.6 ॥&lt;br&gt;&#xA;पृथक्स्त्रीणां प्रचारेण जातिं तां परिशङ्कसे।&lt;br&gt;&#xA;परित्यजेमां शङ्कां तु यदि तेऽहं परीक्षिता ॥ 6.119.7 ॥&lt;br&gt;&#xA;यद्यहं गात्रसंस्पर्शं गताऽस्मि विवशा प्रभो।&lt;br&gt;&#xA;कामकारो न मे तत्र दैवं तत्रापराध्यति ॥ 6.119.8 ॥&lt;br&gt;&#xA;मदधीनं तु यत्तन्मे हृदयं त्वयि वर्तते।&lt;br&gt;&#xA;पराधीनेषु गात्रेषु किं करिष्याम्यनीश्वरा ॥ 6.119.9 ॥&lt;br&gt;&#xA;सहसंवृद्धभावाच्च संसर्गेण च मानद।&lt;br&gt;&#xA;यद्यहं ते न विज्ञाता हता तेनास्मि शाश्वतम् ॥ 6.119.10 ॥&lt;br&gt;&#xA;प्रेषितस्ते यदा वीरो हनुमानवलोककः।&lt;br&gt;&#xA;लङ्कास्थाऽहं त्वया वीर किं तदा न विसर्जिता ॥ 6.119.11 ॥&lt;br&gt;&#xA;प्रत्यक्षं वानरेन्द्रस्य तद्वाक्यसमनन्तरम्।&lt;br&gt;&#xA;त्वया सन्त्यक्तया वीर त्यक्तं स्याज्जीवितं मया ॥ 6.119.12 ॥&lt;br&gt;&#xA;न वृथा ते श्रमोऽयं स्यात् संशये न्यस्य जीवितम्।&lt;br&gt;&#xA;सुहृज्जनपरिक्लेशो न चायं निष्फलस्तव ॥ 6.119.13 ॥&lt;br&gt;&#xA;त्वया तु नरशार्दूल क्रोधमेवानुवर्तता।&lt;br&gt;&#xA;लघुनेव मनुष्येण स्त्रीत्वमेव पुरस्कृतम् ॥ 6.119.14 ॥&lt;br&gt;&#xA;अपदेशेन जनकान्नोत्पत्तिर्वसुधातलात्।&lt;br&gt;&#xA;मम वृत्तं च वृत्तज्ञ बहु ते न पुरस्कृतम् ॥ 6.119.15 ॥&lt;br&gt;&#xA;न प्रमाणीकृतः पाणिर्बाल्ये बालेन पीडितः।&lt;br&gt;&#xA;मम भक्तिश्च शीलं च सर्वं ते पृष्ठतः कृतम् ॥ 6.119.16 ॥&lt;br&gt;&#xA;एवं ब्रुवाणा रुदती बाष्पगद्गदभाषिणी।&lt;br&gt;&#xA;अब्रवील्लक्ष्मणं सीता दीनं ध्यानपरं स्थितम् ॥ 6.119.17 ॥&lt;br&gt;&#xA;चितां मे कुरु सौमित्रे व्यसनस्यास्य भेषजम्।&lt;br&gt;&#xA;मिथ्योपघातोपहता नाहं जीवितुमुत्सहे ॥ 6.119.18 ॥&lt;br&gt;&#xA;अप्रीतस्य गुणैर्भर्तुस्त्यक्ताया जनसंसदि।&lt;br&gt;&#xA;या क्षमा मे गतिर्गन्तुं प्रवेक्ष्ये हव्यवाहनम् ॥ 6.119.19 ॥&lt;br&gt;&#xA;एवमुक्तस्तु वैदेह्या लक्ष्मणः परवीरहा।&lt;br&gt;&#xA;अमर्षवशमापन्नो राघवाननमैक्षत ॥ 6.119.20 ॥&lt;br&gt;&#xA;स विज्ञाय ततश्छन्दं रामस्याकारसूचितम्।&lt;br&gt;&#xA;चितां चकार सौमित्रिर्मते रामस्य वीर्यवान् ॥ 6.119.21 ॥&lt;br&gt;&#xA;अधोमुखं तदा रामं शनैः कृत्वा प्रदक्षिणम्।&lt;br&gt;&#xA;उपासर्पत वैदेही दीप्यमानं हुताशनम् ॥ 6.119.22 ॥&lt;br&gt;&#xA;प्रणम्य देवताभ्यश्च ब्राह्मणेभ्यश्च मैथिली।&lt;br&gt;&#xA;बद्धाञ्जलिपुटा चेदमुवाचाग्निसमीपतः ॥ 6.119.23 ॥&lt;br&gt;&#xA;यथा मे हृदयं नित्यं नापसर्पति राघवात्।&lt;br&gt;&#xA;तथा लोकस्य साक्षी मां सर्वतः पातु पावकः ॥ 6.119.24 ॥&lt;br&gt;&#xA;यथा मां शुद्धचारित्रां दुष्टां जानाति राघवः।&lt;br&gt;&#xA;तथा लोकस्य साक्षी मां सर्वतः पातु पावकः ॥ 6.119.25 ॥&lt;br&gt;&#xA;कर्मणा मनसा वाचा यथा नातिचराम्यहम्।&lt;br&gt;&#xA;राघवं सर्वधर्मज्ञं तथा मां पातु पावकः ॥ 6.119.26 ॥&lt;br&gt;&#xA;अहश्चापि तथा सन्ध्ये रात्रिश्च पृथिवी तथा।&lt;br&gt;&#xA;यथान्येऽपि विजानन्ति तथा चारित्रसंयुताम् ॥ 6.119.27 ॥&lt;br&gt;&#xA;एवमुक्त्वा तु वैदेही परिक्रम्य हुताशनम्।&lt;br&gt;&#xA;विवेश ज्वलनं दीप्तं निस्सङ्गेनान्तरात्मना ॥ 6.119.28 ॥&lt;br&gt;&#xA;जनः स सुमहांस्त्रस्तो बालवृद्धसमाकुलः।&lt;br&gt;&#xA;ददर्श मैथिलीं तत्र प्रविशन्तीं हुताशनम् ॥ 6.119.29 ॥&lt;br&gt;&#xA;सा तप्तनवहेमाभा तप्तकाञ्चनभूषणा।&lt;br&gt;&#xA;पपात ज्वलनं दीप्तं सर्वलोकस्य सन्निधौ ॥ 6.119.30 ॥&lt;br&gt;&#xA;ददृशुस्तां महाभागां प्रविशन्तीं हुताशनम्।&lt;br&gt;&#xA;सीतां कृत्स्नास्त्रयो लोकाः पुण्यामाज्याहुतीमिव ॥ 6.119.31 ॥&lt;br&gt;&#xA;प्रचुक्रुशुः स्त्रियः सर्वास्तां दृष्ट्वा हव्यवाहने।&lt;br&gt;&#xA;पतन्तीं संस्कृतां मन्त्रैर्वसोर्धारामिवाध्वरे ॥ 6.119.32 ॥&lt;br&gt;&#xA;ददृशुस्तां त्रयो लोका देवगन्धर्वदानवाः।&lt;br&gt;&#xA;शप्तां पतन्तीं निरये त्रिदिवाद्देवतामिव ॥ 6.119.33 ॥&lt;br&gt;&#xA;तस्यामग्निं विशन्त्यां तु हाहेति विपुलस्वनः।&lt;br&gt;&#xA;रक्षसां वानराणां च सम्बभूवाद्भुतोपमः ॥ 6.119.34 ॥&lt;/p&gt;</description>
    </item>
    <item>
      <title>१२० लङ्कां प्रति देवैः आगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/120_lankAM_prati_devaiH_Agamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/120_lankAM_prati_devaiH_Agamanam/</guid>
      <description>&lt;p&gt;ततो हि दुर्मना रामः श्रुत्वैवं वदतां गिरः।&lt;br&gt;&#xA;दध्यौ मुहूर्तं धर्मात्मा बाष्पव्याकुललोचनः ॥ 6.120.1 ॥&lt;br&gt;&#xA;ततो वैश्रवणो राजा यमश्चामित्रकर्शनः।&lt;br&gt;&#xA;सहस्राक्षो महेन्द्रश्च वरुणश्च परन्तपः ॥ 6.120.2 ॥&lt;br&gt;&#xA;षडर्धनयनः श्रीमान् महादेवो वृषध्वजः।&lt;br&gt;&#xA;कर्ता सर्वस्य लोकस्य ब्रह्मा ब्रह्मविदां वरः ॥ 6.120.3 ॥&lt;br&gt;&#xA;एते सर्वे समागम्य विमानैः सूर्यसन्निभैः।&lt;br&gt;&#xA;आगम्य नगरीं लङ्कामभिजग्मुश्च राघवम् ॥ 6.120.4 ॥&lt;br&gt;&#xA;ततः सहस्ताभरणान् प्रगृह्य विपुलान् भुजान्।&lt;br&gt;&#xA;अब्रुवंस्त्रिदशश्रैष्ठाः प्राञ्जलिं राघवं स्थितम् ॥ 6.120.5 ॥&lt;br&gt;&#xA;कर्ता सर्वस्य लोकस्य श्रेष्ठो ज्ञानवतां वरः।&lt;br&gt;&#xA;उपेक्षसे कथं सीतां पतन्तीं हव्यवाहने ॥ 6.120.6 ॥&lt;br&gt;&#xA;कथं देवगणश्रेष्ठमात्मानं नावबुध्यसे ॥ 6.120.7 ॥&lt;br&gt;&#xA;त्रयाणां त्वं हि लोकानामादिकर्ता स्वयम्प्रभुः।&lt;br&gt;&#xA;रुद्राणामष्टमो रुद्रः साध्यानामसि पञ्चमः ॥ 6.120.8 ॥&lt;br&gt;&#xA;अश्विनौ चापि ते कर्णौ चन्द्रसूर्यौ च चक्षुषी।&lt;br&gt;&#xA;अन्ते चादौ च लोकानां दृश्यसे त्वं परन्तप ॥ 6.120.9 ॥&lt;br&gt;&#xA;उपेक्षसे च वैदेहीं मानुषः पाकृतो यथा ॥ 6.120.10 ॥&lt;br&gt;&#xA;इत्युक्तो लोकपालैस्तैः स्वामी लोकस्य राघवः।&lt;br&gt;&#xA;अब्रवीत्रिदशश्रेष्ठान् रामो धर्मभृतां वरः ॥ 6.120.11 ॥&lt;br&gt;&#xA;आत्मानं मानुषं मन्ये रामं दशरथात्मजम्।&lt;br&gt;&#xA;योऽहं यस्य यतश्चाहं भगवांस्तद् ब्रवीतु मे ॥ 6.120.12 ॥&lt;br&gt;&#xA;इति ब्रुवन्तं काकुत्स्थं ब्रह्मा ब्रह्मविदां वरः।&lt;br&gt;&#xA;अब्रवीच्छृणु मे राम सत्यं सत्यपराक्रम ॥ 6.120.13 ॥&lt;br&gt;&#xA;भवान्नारायणो देवः श्रीमांश्चक्रायुधो विभुः।&lt;br&gt;&#xA;एकशृङ्गो वराहस्त्वं भूतभव्यसपत्नजित् ॥ 6.120.14 ॥&lt;br&gt;&#xA;अक्षरं ब्रह्म सत्यं च मध्ये चान्ते च राघव।&lt;br&gt;&#xA;लोकानां त्वं परो धर्मो विष्वक्सेनश्चतुर्भुजः ॥ 6.120.15 ॥&lt;br&gt;&#xA;शार्ङ्गधन्वा हृषीकेशः पुरुषः पुरुषोत्तमः।&lt;br&gt;&#xA;अजितः खड्गधृद्विष्णुः कृष्णश्चैव बृहद्बलः ॥ 6.120.16 ॥&lt;br&gt;&#xA;सेनानीर्ग्रामणीश्च त्वं बुद्धिः सत्त्वं क्षमा दमः।&lt;br&gt;&#xA;प्रभवश्चाप्ययश्च त्वमुपेन्द्रो मधुसूदनः ॥ 6.120.17 ॥&lt;br&gt;&#xA;इन्द्रकर्मा महेन्द्रस्त्वं पद्मनाभो रणान्तकृत्।&lt;br&gt;&#xA;शरण्यं शरणं च त्वामाहुर्दिव्या महर्षयः ॥ 6.120.18 ॥&lt;br&gt;&#xA;सहस्रशृङ्गो वेदात्मा शतजिह्वो महर्षभः ॥ 6.120.19 ॥&lt;br&gt;&#xA;त्वं त्रयाणां हि लोकानामादिकर्ता स्वयम्प्रभुः।&lt;br&gt;&#xA;सिद्धानामपि साध्यानामाश्रयश्चासि पूर्वजः ॥ 6.120.20 ॥&lt;br&gt;&#xA;त्वं यज्ञस्त्वं वषट्कारस्त्वमोङ्कारः परन्तपः।&lt;br&gt;&#xA;प्रभवं निधनं वा ते न विदुः को भवानिति ॥ 6.120.21 ॥&lt;br&gt;&#xA;दृश्यसे सर्वभूतेषु ब्राह्मणेषु च गोषु च।&lt;br&gt;&#xA;दिक्षु सर्वासु गगने पर्वतेषु वनेषु च ॥ 6.120.22 ॥&lt;br&gt;&#xA;सहस्रचरणः श्रीमान् शतशीर्षः सहस्रदृक्।&lt;br&gt;&#xA;त्वं धारयसि भूतानि वसुधां च सपर्वताम् ॥ 6.120.23 ॥&lt;br&gt;&#xA;अन्ते पृथिव्याः सलिले दृश्यसे त्वं महोरगः।&lt;br&gt;&#xA;त्रील्लोँकान् धारयन् राम देवगन्धर्वदानवान् ॥ 6.120.24 ॥&lt;br&gt;&#xA;अहं ते हृदयं राम जिह्वा देवी सरस्वती।&lt;br&gt;&#xA;देवा गात्रेषु रोमाणि निर्मिता ब्रह्मणः प्रभो ॥ 6.120.25 ॥&lt;br&gt;&#xA;निमेषस्ते भवेद्रात्रिरुन्मेषस्ते भवेद्दिवा।&lt;br&gt;&#xA;संस्कारास्तेऽभवन् वेदा न तदस्ति त्वया विना ॥ 6.120.26 ॥&lt;br&gt;&#xA;जगत् सर्वं शरीरं ते स्थैर्यं ते वसुधातलम्।&lt;br&gt;&#xA;अग्निः कोपः प्रसादस्ते सोमः श्रीवत्सलक्षणः ॥ 6.120.27 ॥&lt;br&gt;&#xA;त्वया लोकास्त्रयः क्रान्ताः पुराणे विक्रमैस्त्रिभिः।&lt;br&gt;&#xA;महेन्द्रश्च कृतो राजा बलिं बद्ध्वा महासुरम् ॥ 6.120.28 ॥&lt;br&gt;&#xA;सीता लक्ष्मीर्भवान् विष्णुर्देवः कृष्णः प्रजापतिः।&lt;br&gt;&#xA;वधार्थं रावणस्येह प्रविष्टो मानुषीं तनुम् ॥ 6.120.29 ॥&lt;br&gt;&#xA;तदिदं नः कृतं कार्यं त्वया धर्मभृतां वर।&lt;br&gt;&#xA;निहतो रावणो राम प्रहृष्टो दिवमाक्रम ॥ 6.120.30 ॥&lt;br&gt;&#xA;अमोघं बलवीर्यं ते अमोघस्ते पराक्रमः।&lt;br&gt;&#xA;अमोघं दर्शनं राम न च मोघः स्तवस्तव ॥ 6.120.31 ॥&lt;br&gt;&#xA;अमोघास्ते भविष्यन्ति भक्तिमन्तश्च ये नराः ॥ 6.120.32 ॥&lt;br&gt;&#xA;ये त्वां देवं ध्रुवं भक्ताः पुराणं पुरुषोत्तमम्।&lt;br&gt;&#xA;प्राप्नुवन्ति सदा कामानिह लोके परत्र च ॥ 6.120.33 ॥&lt;br&gt;&#xA;इममार्षं स्तवं नित्यमितिहासं पुरातनम्।&lt;br&gt;&#xA;ये नराः कीर्तयिष्यन्ति नास्ति तेषां पराभवः ॥ 6.120.34 ॥&lt;/p&gt;</description>
    </item>
    <item>
      <title>१२१ अग्निदेवेन लङ्कागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/121_agnidevena_lankAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/121_agnidevena_lankAgamanam/</guid>
      <description>&lt;p&gt;एतच्छ्रुत्वा शुभं वाक्यं पितामहसमीरितम्।&lt;br&gt;&#xA;अङ्केनादाय वैदेहीमुत्पपात विभावसुः ॥ 6.121.1 ॥&lt;br&gt;&#xA;स विधूय चितां तां तु वैदेहीं हव्यवाहनः।&lt;br&gt;&#xA;उत्तस्थौ मूर्तिमानाशु गृहीत्वा जनकात्मजाम् ॥ 6.121.2 ॥&lt;br&gt;&#xA;तरुणादित्यसङ्काशां तप्तकाञ्चनभूषणाम्।&lt;br&gt;&#xA;रक्ताम्बरधरां बालां नीलकुञ्चितमूर्धजाम् ॥ 6.121.3 ॥&lt;br&gt;&#xA;अक्लिष्टमाल्याभरणां तथारूपां मनस्विनीम्।&lt;br&gt;&#xA;ददौ रामाय वैदेहीमङ्के कृत्वा विभावसुः ॥ 6.121.4 ॥&lt;br&gt;&#xA;अब्रवीच्च तदा रामं साक्षी लोकस्य पावकः ॥ 6.121.5 ॥&lt;br&gt;&#xA;एषा ते राम वैदेही पापमस्यां न विद्यते ॥ 6.121.6 ॥&lt;br&gt;&#xA;नैव वाचा न मनसा नानुध्यानान्न चक्षुषा।&lt;br&gt;&#xA;सुवृत्ता वृत्तशौण्डीर न त्वामतिचचार ह ॥ 6.121.7 ॥&lt;br&gt;&#xA;रावणेनापनीतैषा वीर्योत्सिक्तेन रक्षसा।&lt;br&gt;&#xA;त्वया विरहिता दीना विवशा निर्जनाद्वनात् ॥ 6.121.8 ॥&lt;br&gt;&#xA;रुद्धा चान्तःपुरे गुप्ता त्वच्चित्ता त्वत्परायणा।&lt;br&gt;&#xA;रक्षिता राक्षसीसङ्घैर्विकृतैर्घोरदर्शनैः ॥ 6.121.9 ॥&lt;br&gt;&#xA;प्रलोभ्यमाना विविधं भर्त्स्यमाना च मैथिली।&lt;br&gt;&#xA;नाचिन्तयत तद्रक्षस्त्वद्गतेनान्तरात्मना ॥ 6.121.10 ॥&lt;br&gt;&#xA;विशुद्धभावां निष्पापां पतिगृह्णीष्व राघव।&lt;br&gt;&#xA;न किञ्चिदभिधातव्यमहमाज्ञापयामि ते ॥ 6.121.11 ॥&lt;br&gt;&#xA;ततः प्रीतमना रामः श्रुत्वैतद्वदतां वरः।&lt;br&gt;&#xA;दध्यौ मुहूर्तं धर्मात्मा बाष्पव्याकुललोचनः ॥ 6.121.12 ॥&lt;br&gt;&#xA;एवमुक्तो महातेजा द्युतिमान् दृढविक्रमः।&lt;br&gt;&#xA;अब्रवीत् त्रिदशश्रेष्ठं रामो धर्मभृतां वरः ॥ 6.121.13 ॥&lt;br&gt;&#xA;अवश्यं त्रिषु लोकेषु न सीता पापमर्हति।&lt;br&gt;&#xA;दीर्घकालोषिता हीयं रावणान्तःपुरे शुभा ॥ 6.121.14 ॥&lt;br&gt;&#xA;बालिशः खलु कामात्मा रामो दशरथात्मजः।&lt;br&gt;&#xA;इति वक्ष्यन्ति मां सन्तो जानकीमविशोध्य हि ॥ 6.121.15 ॥&lt;br&gt;&#xA;अनन्यहृदयां भक्तां मच्चित्तपरिवर्तिनीम्।&lt;br&gt;&#xA;अहमप्यवगच्छामि मैथिलीं जनकात्मजाम् ॥ 6.121.16 ॥&lt;br&gt;&#xA;प्रत्ययार्थं तु लोकानां त्रयाणां सत्यसंश्रयः।&lt;br&gt;&#xA;उपेक्षे चापि वैदेहीं प्रविशन्तीं हुताशनम् ॥ 6.121.17 ॥&lt;br&gt;&#xA;इमामपि विशालाक्षीं रक्षितां स्वेन तेजसा।&lt;br&gt;&#xA;रावणो नातिवर्तेत वेलामिव महोदधिः ॥ 6.121.18 ॥&lt;br&gt;&#xA;न हि शक्तः स दुष्टात्मा मनसाऽपि हि मैथिलीम्।&lt;br&gt;&#xA;प्रधर्षयितुमप्राप्तां दीप्तामग्निशिखामिव ॥ 6.121.19 ॥&lt;br&gt;&#xA;नेयमर्हति चैश्वर्यं रावणान्तःपुरे शुभा।&lt;br&gt;&#xA;अनन्या हि मया सीता भास्करेण प्रभा यथा ॥ 6.121.20 ॥&lt;br&gt;&#xA;विशुद्धा त्रिषु लोकेषु मैथिली जनकात्मजा।&lt;br&gt;&#xA;न हि हातुमियं शक्या कीर्तिरात्मवता यथा ॥ 6.121.21 ॥&lt;br&gt;&#xA;अवश्यं तु मया कार्यं सर्वेषां वो वचः शुभम्।&lt;br&gt;&#xA;स्निग्धानां लोकमान्यानामेवं च ब्रुवतां हितम् ॥ 6.121.22 ॥&lt;br&gt;&#xA;इतीदमुक्त्वा विदितं महाबलैः प्रशस्यमानः स्वकृतेन कर्मणा।&lt;br&gt;&#xA;समेत्य रामः प्रियया महाबलः सुखं सुखार्होऽनुबभूव राघवः ॥ 6.121.23 ॥&lt;/p&gt;</description>
    </item>
    <item>
      <title>१२२ रामेण स्वपितृवार्ताश्रवणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/122_rAmeNa_svapitRvArtAshravaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/122_rAmeNa_svapitRvArtAshravaNam/</guid>
      <description>&lt;p&gt;एतच्छ्रुत्वा शुभं वाक्यं राघवेण सुभाषितम्।&lt;br&gt;&#xA;इदं शुभतरं वाक्यं व्याजहार महेश्वरः ॥ 6.122.1 ॥&lt;br&gt;&#xA;पुष्कराक्ष महाबाहो महावक्षः परन्तप।&lt;br&gt;&#xA;दिष्ट्या कृतमिदं कर्म त्वया शस्त्रभृतां वर ॥ 6.122.2 ॥&lt;br&gt;&#xA;दिष्ट्या सर्वस्य लोकस्य प्रवृद्धं दारुणं तमः।&lt;br&gt;&#xA;अपावृत्तं त्वया सङ्ख्ये राम रावणजं भयम् ॥ 6.122.3 ॥&lt;br&gt;&#xA;आश्वास्य भरतं दीनं कौसल्यां च यशस्विनीम्।&lt;br&gt;&#xA;कैकेयीं च सुमित्रां च दृष्ट्वा लक्ष्मणमातरम् ॥ 6.122.4 ॥&lt;br&gt;&#xA;प्राप्य राज्यमयोध्यायां नन्दयित्वा सुहृज्जनम्।&lt;br&gt;&#xA;इक्ष्वाकूणां कुले वंशं स्थापयित्वा महाबल ॥ 6.122.5 ॥&lt;br&gt;&#xA;इष्ट्वा तुरगमेधेन प्राप्य चानुत्तमं यशः।&lt;br&gt;&#xA;ब्राह्मणेभ्यो धनं दत्त्वा त्रिदिवं गन्तुमर्हसि ॥ 6.122.6 ॥&lt;br&gt;&#xA;एष राजा विमानस्थः पिता दशरथस्तव।&lt;br&gt;&#xA;काकुत्स्थ मानुषे लोके गुरुस्तव महायशाः ॥ 6.122.7 ॥&lt;br&gt;&#xA;इन्द्रलोकं गतः श्रीमांस्त्वया पुत्रेण तारितः।&lt;br&gt;&#xA;लक्ष्मणेन सह भ्रात्रा त्वमेनमभिवादय ॥ 6.122.8 ॥&lt;br&gt;&#xA;महादेववचः श्रुत्वा काकुत्स्थः सहलक्ष्मणः।&lt;br&gt;&#xA;विमानशिखरस्थस्य प्रणाममकरोत् पितुः ॥ 6.122.9 ॥&lt;br&gt;&#xA;दीप्यमानं स्वया लक्ष्म्या विरजोम्बरधारिणम्।&lt;br&gt;&#xA;लक्ष्मणेन सह भ्रात्रा ददर्श पितरं विभुः ॥ 6.122.10 ॥&lt;br&gt;&#xA;हर्षेण महताऽऽविष्टो विमानस्थो महीपतिः।&lt;br&gt;&#xA;प्राणैः प्रियतरं दृष्ट्वा पुत्रं दशरथस्तदा ॥ 6.122.11 ॥&lt;br&gt;&#xA;आरोप्याङ्कं महाबाहुर्वरासनगतः प्रभुः।&lt;br&gt;&#xA;बाहुभ्यां सम्परिष्वज्य ततो वाक्यं समाददे ॥ 6.122.12 ॥&lt;br&gt;&#xA;न मे स्वर्गो बहुमतः सम्मानश्च सुरर्षिभिः।&lt;br&gt;&#xA;त्वया राम विहीनस्य सत्यं प्रतिशृणोमि ते ॥ 6.122.13 ॥&lt;br&gt;&#xA;अद्य त्वां निहतामित्रं दृष्ट्वा सम्पूर्णमानसम्।&lt;br&gt;&#xA;निस्तीर्णवनवासं च प्रीतिरासीत् परा मम ॥ 6.122.14 ॥&lt;br&gt;&#xA;कैकेय्या यानि चोक्तानि वाक्यानि वदतां वर।&lt;br&gt;&#xA;तव प्रवाजनार्थानि स्थितानि हृदये मम ॥ 6.122.15 ॥&lt;br&gt;&#xA;त्वां तु दृष्ट्वा कुशलिनं परिष्वज्य सलक्ष्मणम्।&lt;br&gt;&#xA;अद्य दुःखाद्विमुक्तोऽस्मि नीहारादिव भास्करः ॥ 6.122.16 ॥&lt;br&gt;&#xA;तारितोऽहं त्वया पुत्र सुपुत्रेण महात्मना।&lt;br&gt;&#xA;अष्टावक्रेण धर्मात्मा तारितो ब्राह्मणो यथा ॥ 6.122.17 ॥&lt;br&gt;&#xA;इदानीं तु विजानामि यथा सौम्य सुरेश्वरैः।&lt;br&gt;&#xA;वधार्थं रावणस्येदं विहितं पुरुषोत्तम ॥ 6.122.18 ॥&lt;br&gt;&#xA;सिद्धार्था खलु कौसल्या या त्वां राम गृहं गतम्।&lt;br&gt;&#xA;वनान्निवृत्तं संहृष्टा द्रक्ष्यत्यरिनिषूदन ॥ 6.122.19 ॥&lt;br&gt;&#xA;सिद्धार्थाः खलु ते राम नरा ये त्वां पुरीं गतम्।&lt;br&gt;&#xA;जलार्द्रमभिषिक्तं च द्रक्ष्यन्ति वसुधाधिपम् ॥ 6.122.20 ॥&lt;br&gt;&#xA;अनुरक्तेन बलिना शुचिना धर्मचारिणा।&lt;br&gt;&#xA;इच्छामि त्वामहं द्रष्टुं भरतेन समागतम् ॥ 6.122.21 ॥&lt;br&gt;&#xA;चतुर्दश समाः सौम्य वने निर्यापितास्त्वया।&lt;br&gt;&#xA;वसता सीतया सार्धं लक्ष्मणेन च धीमता ॥ 6.122.22 ॥&lt;br&gt;&#xA;निवृत्तवनवासोऽसि प्रतिज्ञा सफला कृता।&lt;br&gt;&#xA;रावणं च रणे हत्वा देवास्ते परितोषिताः ॥ 6.122.23 ॥&lt;br&gt;&#xA;भ्रातृभिः सह राज्यस्थो दीर्घमायुरवाप्नुहि।&lt;br&gt;&#xA;इति ब्रुवाणं राजानं रामः प्राञ्जलिरब्रवीत् ॥ 6.122.24 ॥&lt;br&gt;&#xA;कुरु प्रसादं धर्मज्ञ कैकेय्या भरतस्य च।&lt;br&gt;&#xA;सपुत्रां त्वां त्यजामीति यदुक्ता कैकयी त्वया ॥ 6.122.25 ॥&lt;br&gt;&#xA;स शापः केकयीं घोरः सपुत्रां न स्पृशेत् प्रभो ॥ 6.122.26 ॥&lt;br&gt;&#xA;स तथेति महाराजो राममुक्त्वा कृताञ्जलिम्।&lt;br&gt;&#xA;लक्ष्मणं च परिष्वज्य पुनर्वाक्यमुवाच ह ॥ 6.122.27 ॥&lt;br&gt;&#xA;रामं शुश्रूषता भक्त्या वैदेह्या सह सीतया।&lt;br&gt;&#xA;कृता मम महाप्रीतिः प्राप्तं धर्मफलं च ते ॥ 6.122.28 ॥&lt;br&gt;&#xA;धर्मं प्राप्स्यसि धर्मज्ञ यशश्च विपुलं भुवि।&lt;br&gt;&#xA;रामे प्रसन्ने स्वर्गं च महिमानं तथैव च ॥ 6.122.29 ॥&lt;br&gt;&#xA;रामं शुश्रूष भद्रं ते सुमित्रानन्दवर्धन।&lt;br&gt;&#xA;रामः सर्वस्य लोकस्य शुभेष्वभिरतः सदा ॥ 6.122.30 ॥&lt;br&gt;&#xA;एते सेन्द्रास्त्रयो लोकाः सिद्धाश्च परमर्षयः।&lt;br&gt;&#xA;अभिगम्य महात्मानमर्चन्ति पुरुषोत्तमम् ॥ 6.122.31 ॥&lt;br&gt;&#xA;एतत्तदुक्तमव्यक्तमक्षरं ब्रह्मनिर्मितम्।&lt;br&gt;&#xA;देवानां हृदयं सौम्य गुह्यं रामः परन्तपः ॥ 6.122.32 ॥&lt;br&gt;&#xA;अवाप्तं धर्मचरणं यशश्च विपुलं त्वया।&lt;br&gt;&#xA;रामं शुश्रूषता भक्त्या वैदेह्या सह सीतया ॥ 6.122.33 ॥&lt;br&gt;&#xA;स तथोक्त्वा महाबाहुर्लक्ष्मणं प्राञ्जलिं स्थितम्।&lt;br&gt;&#xA;उवाच राजा धर्मात्मा वैदेहीं वचनं शुभम् ॥ 6.122.34 ॥&lt;br&gt;&#xA;कर्तव्यो न तु वैदेहि मन्युस्त्यागमिमं प्रति।&lt;br&gt;&#xA;रामेम त्वद्विशुद्ध्यर्थं कृतमेतद्धितैषिणा ॥ 6.122.35 ॥&lt;br&gt;&#xA;न त्वं सुभ्रु समाधेया पतिशुश्रूषणं प्रति।&lt;br&gt;&#xA;अवश्यं तु मया वाच्यमेष ते दैवतं परम् ॥ 6.122.36 ॥&lt;br&gt;&#xA;इति प्रतिसमादिश्य पुत्रौ सीतां तथा स्नुषाम्।&lt;br&gt;&#xA;इन्द्रलोकं विमानेन ययौ दशरथो ज्वलन् ॥ 6.122.37 ॥&lt;/p&gt;</description>
    </item>
    <item>
      <title>१२३ इन्द्रेण वरदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/123_indreNa_varadAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/123_indreNa_varadAnam/</guid>
      <description>&lt;p&gt;प्रतिप्रयाते काकुत्स्थे महेन्द्रः पाकशासनः।&lt;br&gt;&#xA;अब्रवीत् परमप्रीतो राघवं प्राञ्जलिं स्थितम् ॥ 6.123.1 ॥&lt;br&gt;&#xA;अमोघं दर्शनं राम तवास्माकं परन्तप।&lt;br&gt;&#xA;प्रीतियुक्ताः स्म तेन त्वं ब्रूहि यन्मनसेच्छसि ॥ 6.123.2 ॥&lt;br&gt;&#xA;एवमुक्तस्तु काकुत्स्थः प्रत्युवाच कृताञ्जलिः।&lt;br&gt;&#xA;लक्ष्मणेन सह भ्रात्रा सीतया सह भार्यया ॥ 6.123.3 ॥&lt;br&gt;&#xA;यदि प्रीतिः समुत्पन्नामयि सर्वसुरेश्वर।&lt;br&gt;&#xA;वक्ष्यामि कुरु ते सत्यं वचनं वदतां वर ॥ 6.123.4 ॥&lt;br&gt;&#xA;मम हेतोः पराक्रान्ता ये गता यमसादनम्।&lt;br&gt;&#xA;ते सर्वे जिवितं प्राप्य समुत्तिष्ठन्तु वानराः ॥ 6.123.5 ॥&lt;br&gt;&#xA;मत्कृते विप्रयुक्ता ये पुत्रैर्दारैश्च वानराः।&lt;br&gt;&#xA;मत्प्रियेष्वभियुक्ताश्च न मृत्युं गणयन्ति च ॥ 6.123.6 ॥&lt;br&gt;&#xA;त्वत्प्रसादात् समेयुस्ते वरमेतदहं वृणे ॥ 6.123.7 ॥&lt;br&gt;&#xA;नीरुजो निर्व्रणांश्चैव सम्पन्नबलपौरुषान्।&lt;br&gt;&#xA;गोलाङ्गूलांस्तथैवर्क्षान् द्रष्टुमिच्छामि मानद ॥ 6.123.8 ॥&lt;br&gt;&#xA;अकाले चापि मुख्यानि मूलानि च फलानि च।&lt;br&gt;&#xA;नद्यश्च विमलास्तत्र तिष्ठेयुर्यत्र वानराः ॥ 6.123.9 ॥&lt;br&gt;&#xA;श्रुत्वा तु वचनं तस्य राघवस्य महात्मनः।&lt;br&gt;&#xA;महेन्द्रः प्रत्युवाचेदं वचनं प्रीतिलक्षणम् ॥ 6.123.10 ॥&lt;br&gt;&#xA;महानयं वरस्तात त्वयोक्तो रघुनन्दन।&lt;br&gt;&#xA;द्विर्मया नोक्तपूर्वं हि तस्मादेतद्भविष्यति ॥ 6.123.11 ॥&lt;br&gt;&#xA;ऋक्षाश्च सहगोपुच्छा निकृत्ताननबाहवः।&lt;br&gt;&#xA;नीरुजो निर्व्रणाश्चैव सम्पन्नबलपौरुषाः ॥ 6.123.12 ॥&lt;br&gt;&#xA;सुहृद्भिर्बान्धवैश्चैव ज्ञातिभिः स्वजनैरपि।&lt;br&gt;&#xA;सर्व एव समेष्यन्ति संयुक्ताः परया मुदा ॥ 6.123.13 ॥&lt;br&gt;&#xA;अकाले पुष्पशबलाः फलवन्तश्च पादपाः।&lt;br&gt;&#xA;भविष्यन्ति महेष्वास नद्यश्च सलिलायुताः ॥ 6.123.14 ॥&lt;br&gt;&#xA;सव्रणैः प्रथमं गात्रैः संवृत्तैर्निर्व्रणैः पुनः ॥ 6.123.15 ॥&lt;br&gt;&#xA;ततः समुत्थिताः सर्वे सुप्त्वेव हरिपुङ्गवाः।&lt;br&gt;&#xA;बभूवुर्वानराः सर्वे किमेतदिति विस्मिताः ॥ 6.123.16 ॥&lt;br&gt;&#xA;ते सर्वे वानरास्तस्मै राघवायाभ्यवादयन् ॥ 6.123.17 ॥&lt;br&gt;&#xA;काकुत्स्थं परिपूर्णार्थं दृष्ट्वा सर्वे सुरोत्तमाः।&lt;br&gt;&#xA;ऊचुस्ते प्रथमं स्तुत्वा स्तवार्हं सहलक्ष्मणम् ॥ 6.123.18 ॥&lt;br&gt;&#xA;गच्छायोध्यामितो वीर विसर्जय च वानरान् ॥ 6.123.19 ॥&lt;br&gt;&#xA;मैथिलीं सान्त्वयस्वैनामनुरक्तां तपस्विनीम्।&lt;br&gt;&#xA;शत्रुघ्नं च महात्मानं मातॄः सर्वाः परन्तप ॥ 6.123.20 ॥&lt;br&gt;&#xA;भ्रातरं पश्य भरतं त्वच्छोकाद्व्रतधारिणम्।&lt;br&gt;&#xA;अभिषेचय चात्मानं पौरान् गत्वा प्रहर्षय ॥ 6.123.21 ॥&lt;br&gt;&#xA;एवमुक्त्वा तमामन्त्र्य रामं सौमित्रिणा सह।&lt;br&gt;&#xA;विमानैः सूर्यसङ्काशैर्हृष्टा जग्मुः सुरा दिवम् ॥ 6.123.22 ॥&lt;br&gt;&#xA;अभिवाद्य च काकुत्स्थः सर्वांस्तांस्त्रिदशोत्तमान्।&lt;br&gt;&#xA;लक्ष्मणेन सह भ्रात्रा वासमाज्ञापयत्तदा ॥ 6.123.23 ॥&lt;br&gt;&#xA;ततस्तु सा लक्ष्मणरामपालिता महाचमूर्हृष्टजना यशस्विनी।&lt;br&gt;&#xA;श्रिया ज्वलन्ती विरराज सर्वतो निशा प्रणीतेव हि शीतरश्मिना ॥ 6.123.24 ॥&lt;/p&gt;</description>
    </item>
    <item>
      <title>१२४ रामेण अयोध्यानिर्वर्तनसिद्धता</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/124_rAmeNa_ayodhyAnirvartanasiddhatA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/124_rAmeNa_ayodhyAnirvartanasiddhatA/</guid>
      <description>&lt;p&gt;तां रात्रिमुषितं रामं सुखोत्थितमरिन्दमम्।&lt;br&gt;&#xA;अब्रवीत् प्राञ्जलिर्वाक्यं जयं पृष्ट्वा विभीषणः ॥ 6.124.1 ॥&lt;br&gt;&#xA;स्नानानि चाङ्गरागाणि वस्त्राण्याभरणानि च।&lt;br&gt;&#xA;चन्दनानि च दिव्यानि माल्यानि विविधानि च ॥ 6.124.2 ॥&lt;br&gt;&#xA;उपस्थितास्त्वां विधिवत् स्नापयिष्यन्ति राघव।&lt;br&gt;&#xA;प्रतिगृह्णीष्व तत् सर्वं मदनुग्रहकाम्यया ॥ 6.124.3 ॥&lt;br&gt;&#xA;एवमुक्तस्तु काकुत्स्थः प्रत्युवाच विभीषमम् ॥ 6.124.4 ॥&lt;br&gt;&#xA;हरीन् सुग्रीवमुख्यांस्त्वं स्नानेनाभिनिमन्त्रय ॥ 6.124.5 ॥&lt;br&gt;&#xA;स तु ताम्यति धर्मात्मा मम हेतोः सुखोचितः।&lt;br&gt;&#xA;सुकुमारो महाबाहुः कुमारः सत्यसंश्रवः ॥ 6.124.6 ॥&lt;br&gt;&#xA;तं विना केकयीपुत्रं भरतं धर्मचारिणम्।&lt;br&gt;&#xA;न मे स्नानं बहुमतं वस्त्राण्याभरणानि च ॥ 6.124.7 ॥&lt;br&gt;&#xA;इत एव पथा क्षिप्रं प्रतिगच्छामि तां पुरीम्।&lt;br&gt;&#xA;अयोध्यामागतो ह्येष पन्थाः परमदुर्गमः ॥ 6.124.8 ॥&lt;br&gt;&#xA;एवमुक्तस्तु काकुत्स्थं प्रत्युवाच विभीषणः ॥ 6.124.9 ॥&lt;br&gt;&#xA;अह्ना त्वां प्रापयिष्यामि तां पुरीं पार्थिवात्मज।&lt;br&gt;&#xA;पुष्पकं नाम भद्रं ते विमानं सूर्यसन्निभम् ॥ 6.124.10 ॥&lt;br&gt;&#xA;मम भ्रातुः कुबेरस्य रावणेनाहृतं बलात्।&lt;br&gt;&#xA;हृतं निर्जित्य सङ्ग्रामे कामगं दिव्यमुत्तमम् ॥ 6.124.11 ॥&lt;br&gt;&#xA;त्वदर्थे पालितं चैतत्तिष्ठत्यतुलविक्रम।&lt;br&gt;&#xA;तदिदं मेघसङ्काशं विमानमिह तिष्ठति ॥ 6.124.12 ॥&lt;br&gt;&#xA;तेन यास्यसि यानेन त्वमयोध्यां गतज्वरः ॥ 6.124.13 ॥&lt;br&gt;&#xA;अहं ते यद्यनुग्राह्यो यदि स्मरसि मे गुणान् ॥ 6.124.14 ॥&lt;br&gt;&#xA;वस तावदिह प्राज्ञ यद्यस्ति मयि सौहृदभ्।&lt;br&gt;&#xA;लक्ष्मणेन सह भ्रात्रा वैदेह्या चापि भार्यया ॥ 6.124.15 ॥&lt;br&gt;&#xA;अर्चितः सर्वकामैस्त्वं ततो राम गमिष्यसि।&lt;br&gt;&#xA;प्रीतियुक्तस्य मे राम ससैन्यः ससुहृद्गणः ॥ 6.124.16 ॥&lt;br&gt;&#xA;प्रणयाद्वहुमानाच्च सौहृदेन च राघव।&lt;br&gt;&#xA;प्रसादयामि प्रेष्योऽहं न खल्वाज्ञापयामि ते ॥ 6.124.17 ॥&lt;br&gt;&#xA;एवमुक्तस्ततो रामः प्रत्युवाच विभिषणम्।&lt;br&gt;&#xA;रक्षसां वानराणां च सर्वेषां चोपशृण्वताम् ॥ 6.124.18 ॥&lt;br&gt;&#xA;पूजितोऽहं त्वया सौम्य साचिव्येन परन्तप।&lt;br&gt;&#xA;सर्वात्मना च चेष्टाभिः सौहृदेनोत्तमेन च ॥ 6.124.19 ॥&lt;br&gt;&#xA;तं तु मे भ्रातरं द्रष्टुं भरतं त्वरते मनः।&lt;br&gt;&#xA;मां निवर्तयितुं योऽसौ चित्रकूटमुपागतः ॥ 6.124.20 ॥&lt;br&gt;&#xA;शिरसा याचतो यस्य वचनं न कृतं मया ॥ 6.124.21 ॥&lt;br&gt;&#xA;कौसल्यां च सुमित्रां च कैकेयीं च यशस्विनीम्।&lt;br&gt;&#xA;गुरूंश्च सुहृदश्चैव पौरांश्च तनयैः सह ॥ 6.124.22 ॥&lt;br&gt;&#xA;उपस्थापय मे क्षिप्रं विमानं राक्षसेश्वर।&lt;br&gt;&#xA;कृतकार्यस्य मे वासः कथं स्यादिह सम्मतः ॥ 6.124.23 ॥&lt;br&gt;&#xA;अनुजानीहि मां सौम्य पूजितोऽस्मि विभीषण।&lt;br&gt;&#xA;मन्युर्न खलु कर्तव्यस्त्वरितं त्वाऽनुमानये ॥ 6.124.24 ॥&lt;br&gt;&#xA;राघवस्य वचः श्रुत्वा राक्षसेन्द्रो विभीषणः।&lt;br&gt;&#xA;तं विमानं समादाय तूर्णं प्रतिनिवर्तत ॥ 6.124.25 ॥&lt;br&gt;&#xA;ततः काञ्चनचित्राङ्गं वैडूर्यमयवेदिकम्।&lt;br&gt;&#xA;कूटागारैः परिक्षिप्तं सर्वतो रजतप्रभम् ॥ 6.124.26 ॥&lt;br&gt;&#xA;पाण्डुराभिः पताकाभिर्ध्वजैश्च समलङ्कृतम्।&lt;br&gt;&#xA;शोभितं काञ्चनैर्हर्म्यैर्हेमपद्मविभूषितम् ॥ 6.124.27 ॥&lt;br&gt;&#xA;प्रकीर्णं किङ्किणीजालैर्मुक्तामणिगवाक्षितम्।&lt;br&gt;&#xA;घण्टाजालैः परिक्षिप्तं सर्वतो मधुरस्वनम् ॥ 6.124.28 ॥&lt;br&gt;&#xA;यन्मेरुशिखराकारं निर्मितं विश्वकर्मणा।&lt;br&gt;&#xA;बहुभिर्भूषितं हर्म्यैर्मुक्तारजतसन्निभैः ॥ 6.124.29 ॥&lt;br&gt;&#xA;तलैः स्फाटिकचित्राङ्गैर्वैडूर्यैश्च वरासनैः।&lt;br&gt;&#xA;महार्हास्तरणो पेतैरुपपन्नं महाधनैः ॥ 6.124.30 ॥&lt;br&gt;&#xA;उपस्थितमनाधृष्यं तद्विमानं मनोजवम्।&lt;br&gt;&#xA;निवेदयित्वा रामाय तस्थौ तत्र विभीषणः ॥ 6.124.31 ॥&lt;/p&gt;</description>
    </item>
    <item>
      <title>१२५ पुष्पकविमानेन रामादीनां प्रयाणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/125_puShpakavimAnena_rAmAdInAM_prayANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/125_puShpakavimAnena_rAmAdInAM_prayANam/</guid>
      <description>&lt;p&gt;उपस्थितं तु तं दृष्ट्वा पुष्पकं पुष्पभूषितम्।&lt;br&gt;&#xA;अविदूरस्थितो रामं प्रत्युवाच विभीषणः ॥ 6.125.1 ॥&lt;br&gt;&#xA;स तु बद्धाञ्जलिः प्रह्वो विनीतो राक्षसेश्वरः।&lt;br&gt;&#xA;अब्रवीत्त्वरयोपेतः किं करोमीति राघवम् ॥ 6.125.2 ॥&lt;br&gt;&#xA;तमब्रवीन्महातेजा लक्ष्मणस्योपशृण्वतः।&lt;br&gt;&#xA;विमृश्य राघवो वाक्यमिदं स्नेहपुरस्कृतम् ॥ 6.125.3 ॥&lt;br&gt;&#xA;कृतप्रयत्नकर्माणो विभीषण वनौकसः।&lt;br&gt;&#xA;रत्नैरर्थैश्च विविधैर्भूषणैश्चापि पूजय ॥ 6.125.4 ॥&lt;br&gt;&#xA;सहैभिरजिता लङ्का निर्जिता राक्षसेश्वर।&lt;br&gt;&#xA;हृष्टैः प्राणभयं त्यक्त्वा सङ्ग्रामेष्वनिवर्तिभिः ॥ 6.125.5 ॥&lt;br&gt;&#xA;त इमे कृतकर्माणः पूज्यन्तां सर्ववानराः ॥ 6.125.6 ॥&lt;br&gt;&#xA;धनरत्नप्रदानेन कर्मैषां सफलं कुरु ॥ 6.125.7 ॥&lt;br&gt;&#xA;एव सम्मानिताश्चैते मानार्हा मानद त्वया।&lt;br&gt;&#xA;भविष्यन्ति कृतज्ञेन निर्वृता हरियूथपाः ॥ 6.125.8 ॥&lt;br&gt;&#xA;त्यागिनं सङ्ग्रहीतारं सानुक्रोशं यशस्विनम्।&lt;br&gt;&#xA;सर्वे त्वामवगच्छन्ति ततः सम्बोधयाम्यहम् ॥ 6.125.9 ॥&lt;br&gt;&#xA;हीनं रतिगुणैः सर्वैरभिहन्तारमाहवे।&lt;br&gt;&#xA;त्यजन्ति नृपतिं सैन्याः संविग्नास्तं नरेश्वरम् ॥ 6.125.10 ॥&lt;br&gt;&#xA;एवमुक्तस्तु रामेण वानरांस्तान् विभीषणः।&lt;br&gt;&#xA;रत्नार्थैः संविभागेन सर्वानेवाभ्यपूजयत् ॥ 6.125.11 ॥&lt;br&gt;&#xA;ततस्तान् पूजितान् दृष्ट्वा रत्नैरर्थैश्च यूथपान्।&lt;br&gt;&#xA;आरुरोह ततो रामस्तद्विमानमनुत्तमम् ॥ 6.125.12 ॥&lt;br&gt;&#xA;अङ्केनादाय वैदेहीं लज्जमानां यशस्विनीम्।&lt;br&gt;&#xA;लक्ष्मणेन सह भ्रात्रा विक्रान्तेन धनुष्मता ॥ 6.125.13 ॥&lt;br&gt;&#xA;अब्रवीच्च विमानस्थः पूजयन् सर्ववानरान्।&lt;br&gt;&#xA;सुग्रीवं च महावीर्यं काकुत्स्थः सविभीषणम् ॥ 6.125.14 ॥&lt;br&gt;&#xA;मित्रकार्यं कृतमिदं भवद्भिर्वानरोत्तमाः।&lt;br&gt;&#xA;अनुज्ञाता मया सर्वे यथेष्टं प्रतिगच्छत ॥ 6.125.15 ॥&lt;br&gt;&#xA;यत्तु कार्यं वयस्येन सुहृदा वा परन्तप।&lt;br&gt;&#xA;कृतं सुग्रीव तत् सर्वं भवताऽधर्म भीरुणा ॥ 6.125.16 ॥&lt;br&gt;&#xA;विष्किन्धां प्रतियाह्याशु स्वसैन्येनाभिसंवृतः ॥ 6.125.17 ॥&lt;br&gt;&#xA;स्वराज्ये वस लङ्कायां मया दत्ते विभीषण।&lt;br&gt;&#xA;न त्वां धर्षयितुं शक्ताः सेन्द्रा अपि दिवौकसः ॥ 6.125.18 ॥&lt;br&gt;&#xA;अयोध्यां प्रतियास्यामि राजधानीं पितुर्मम।&lt;br&gt;&#xA;अभ्यनुज्ञातुमिच्छामि सर्वांश्चामन्त्रयामि वः ॥ 6.125.19 ॥&lt;br&gt;&#xA;एवमुक्तास्तु रामेण वानरास्ते महाबलाः।&lt;br&gt;&#xA;ऊचुः प्राञ्जलयो रामं राक्षसश्च विभीषणः ॥ 6.125.20 ॥&lt;br&gt;&#xA;अयोध्यां गन्तुमिच्छामः सर्वान्नयतु नो भवान्।&lt;br&gt;&#xA;उद्युक्ता विचरिष्यामो वनानि नगराणि च ॥ 6.125.21 ॥&lt;br&gt;&#xA;दृष्ट्वा त्वामभिषेकार्द्रं कौसल्यामभिवाद्य च।&lt;br&gt;&#xA;अचिरेणागमिष्यामः स्वान् गृहान् नृपतेः सुत ॥ 6.125.22 ॥&lt;br&gt;&#xA;एवमुक्तस्तु धर्मात्मा वानरैः सविभीषणैः।&lt;br&gt;&#xA;अब्रवीद्राघवः श्रीमान् ससुग्रीवविभीषणान् ॥ 6.125.23 ॥&lt;br&gt;&#xA;प्रियात् प्रियतरं लब्धं यदहं ससुहृज्जनः।&lt;br&gt;&#xA;सर्वैर्भवद्भिः सहितः प्रीतिं लप्स्ये पुरीं गतः ॥ 6.125.24 ॥&lt;br&gt;&#xA;क्षिप्रमारोह सुग्रीव विमानं वानरै सह।&lt;br&gt;&#xA;त्वमध्यारोह सामात्यो राक्षसेन्द्र विभीषण ॥ 6.125.25 ॥&lt;br&gt;&#xA;ततस्तत् पुष्पकं दिव्यं सुग्रीवः सह सेनया।&lt;br&gt;&#xA;अध्यारोहत्त्वरन् शीघ्रं सामात्यश्च विभीषणः ॥ 6.125.26 ॥&lt;br&gt;&#xA;तेष्वारूढेषु सर्वेषु कौबेरं परमासनम्।&lt;br&gt;&#xA;राघवेणाभ्यनुज्ञातमुत्पपात विहायसम् ॥ 6.125.27 ॥&lt;br&gt;&#xA;ययौ तेन विमानेन हंसयुक्तेन भास्वता।&lt;br&gt;&#xA;प्रहृष्टश्च प्रतीतश्च बभौ रामः कुबेरवत् ॥ 6.125.28 ॥&lt;br&gt;&#xA;ते सर्वे वानरा हृष्टा राक्षसाश्च महाबलाः।&lt;br&gt;&#xA;यथासुखमसम्बाधं दिव्ये तस्मिन्नुपाविशन् ॥ 6.125.29 ॥&lt;/p&gt;</description>
    </item>
    <item>
      <title>१२६ पुष्पके सीता-रामसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/126_puShpake_sItA-rAmasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/126_puShpake_sItA-rAmasaMvAdaH/</guid>
      <description>&lt;p&gt;अनुज्ञातंस्तु रामेण तद्विमानमनुत्तमम्।&lt;br&gt;&#xA;उत्पपात महामेघः श्वसनेनोद्धतो यथा ॥ 6.126.1 ॥&lt;br&gt;&#xA;पातयित्वा ततश्चक्षुः सर्वतो रघुनन्दनः।&lt;br&gt;&#xA;अब्रवीन्मैथिलीं सीतां रामः शशिनिभाननाम् ॥ 6.126.2 ॥&lt;br&gt;&#xA;कैलासशिखराकारे त्रिकूटशिखरे स्थिताम्।&lt;br&gt;&#xA;लङ्कामीक्षस्व वैदेहि निर्मितां विश्वकर्मणा ॥ 6.126.3 ॥&lt;br&gt;&#xA;एतदायोधनं पश्य मांसशोणितकर्दमम्।&lt;br&gt;&#xA;हरीणां राक्षसानां च सीते विशसनं महत् ॥ 6.126.4 ॥&lt;br&gt;&#xA;अत्र दत्तवरः शेते प्रमाथी राक्षसेश्वरः।&lt;br&gt;&#xA;तव हेतोर्विशालाक्षि रावणो निहतो मया ॥ 6.126.5 ॥&lt;br&gt;&#xA;कुम्भकर्णोऽत्र निहतः प्रहस्तश्च निशाचरः।&lt;br&gt;&#xA;धूम्राक्षश्चात्र निहतो वानरेण हनूमता ॥ 6.126.6 ॥&lt;br&gt;&#xA;विद्युन्माली हतश्चात्र सुषेणेन महात्मना ॥ 6.126.7 ॥&lt;br&gt;&#xA;लक्ष्मणेनेन्द्रजिच्चात्र रावणिर्निहतो रणे।&lt;br&gt;&#xA;अङ्गदेनात्र निहतो विकटो नाम राक्षसः ॥ 6.126.8 ॥&lt;br&gt;&#xA;विरूपाक्षश्च दुर्धर्षो महापार्श्वमहोदरौ।&lt;br&gt;&#xA;अकम्पनश्च निहतो बलिनोऽन्ये च राक्षसाः ॥ 6.126.9 ॥&lt;br&gt;&#xA;अत्र मण्डोदरी नाम भार्या तं पर्यदेवयत्।&lt;br&gt;&#xA;सपत्नीनां सहस्रेण सास्रेण परिवारिता ॥ 6.126.10 ॥&lt;br&gt;&#xA;एतत्तु दृश्यते तीर्थं समुद्रस्य वरानने।&lt;br&gt;&#xA;यत्र सागरमुत्तीर्य तां रात्रिमुषिता वयम् ॥ 6.126.11 ॥&lt;br&gt;&#xA;एष सेतुर्मया बद्धः सागरे सलिलार्णवे।&lt;br&gt;&#xA;तव हेतोर्विशालाक्षि नलसेतुः सुदुष्करः ॥ 6.126.12 ॥&lt;br&gt;&#xA;पश्य सागरमक्षोभ्यं वैदेहि वरुणालयम्।&lt;br&gt;&#xA;अपारमभिगर्जन्तं शङ्खशुक्तिनिषेवितम् ॥ 6.126.13 ॥&lt;br&gt;&#xA;हिरण्यनाभं शैलेन्द्रं काञ्चनं पश्य मैथिलि।&lt;br&gt;&#xA;विश्रमार्थं हनुमतो भित्त्वा सागरमुत्थितम् ॥ 6.126.14 ॥&lt;br&gt;&#xA;एतत् कुक्षौ समुद्रस्य स्कन्धावारनिवेशनम् ॥ 6.126.15 ॥&lt;br&gt;&#xA;सेतुबन्ध इति ख्यातं त्रैलोक्येनाभिपूजितम्।&lt;br&gt;&#xA;एतत् पवित्रं परमं महापातकनाशनम् ॥ 6.126.16 ॥&lt;br&gt;&#xA;अत्र पूर्वं महादेवः प्रसादमकरोत् प्रभुः ॥ 6.126.17 ॥&lt;br&gt;&#xA;अत्र राक्षसराजोऽयमाजगाम विभीषणः ॥ 6.126.18 ॥&lt;br&gt;&#xA;एषा सा दृश्यते सीते किष्किन्धा चित्रकानना।&lt;br&gt;&#xA;सुग्रीवस्य पुरी रम्या यत्र वाली मया हतः ॥ 6.126.19 ॥&lt;br&gt;&#xA;अथ दृष्ट्वा पुरीं सीता किष्किन्धां वालिपालिताम्।&lt;br&gt;&#xA;अब्रवीत् प्रश्रितं वाक्यं रामं प्रणयसाध्वसा ॥ 6.126.20 ॥&lt;br&gt;&#xA;अन्येषां वानरेन्द्राणां स्त्रीभिः परिवृता ह्यहम्।&lt;br&gt;&#xA;गन्तुमिच्छे सहायोध्यां राजधानीं त्वयाऽनघ ॥ 6.126.21 ॥&lt;br&gt;&#xA;एवमस्त्विति किष्किन्धां प्राप्य संस्थाप्य राघवः।&lt;br&gt;&#xA;विमानं प्रेक्ष्य सुग्रीवं वाक्यमेतदुवाच ह ॥ 6.126.22 ॥&lt;br&gt;&#xA;ब्रूहि वानरशार्दूल सर्वान् वानरपुङ्गवान्।&lt;br&gt;&#xA;स्वदारसहिताः सर्वे ह्ययोध्यां यान्तु सीतया ॥ 6.126.23 ॥&lt;br&gt;&#xA;तथा त्वमपि सर्वाभिः स्त्रीभिः सह महाबल।&lt;br&gt;&#xA;अभित्वरस्व सुग्रीव गच्छामः प्लवगेश्वर ॥ 6.126.24 ॥&lt;br&gt;&#xA;एवमुक्तस्तु सुग्रीवो रामेणामिततेजसा।&lt;br&gt;&#xA;वानराधिपतिः श्रीमांस्तैश्च सर्वैः समावृतः ॥ 6.126.25 ॥&lt;br&gt;&#xA;प्रविश्यान्तःपुरं शीघ्रं तारामुद्वीक्ष्य भाषत ॥ 6.126.26 ॥&lt;br&gt;&#xA;प्रिये त्वं सह नारीभिर्वानराणां महात्मनाम्।&lt;br&gt;&#xA;राघवेणाभ्यनुज्ञाता मैथिलीप्रियकाम्यया ॥ 6.126.27 ॥&lt;br&gt;&#xA;त्वर त्वमभिगच्छामो गृह्य वानरयोषितः।&lt;br&gt;&#xA;अयोध्यां दर्शयिष्यामः सर्वा दशरथस्त्रियः ॥ 6.126.28 ॥&lt;br&gt;&#xA;सुग्रीवस्य वचः श्रुत्वा तारा सर्वाङ्गशोभना।&lt;br&gt;&#xA;आहूय चाब्रवीत् सर्वा वानराणां तु योषितः ॥ 6.126.29 ॥&lt;br&gt;&#xA;सुग्रीवेणाभ्यनुज्ञाता गन्तुं सर्वैश्च वानरैः।&lt;br&gt;&#xA;मम चापि प्रियं कार्यमयोध्यादर्शनेन च ॥ 6.126.30 ॥&lt;br&gt;&#xA;प्रवेशं चापि रामस्य पौरजानपदैः सह।&lt;br&gt;&#xA;विभूतिं चैव सर्वासां स्त्रीणां दशरथस्य च ॥ 6.126.31 ॥&lt;br&gt;&#xA;नेपथ्यं विधिपूर्वेण कृत्वा चापि प्रदक्षिणम्।&lt;br&gt;&#xA;अध्यारोहन् विमानं तत् सीतादर्शनकाङ्क्षया ॥ 6.126.32 ॥&lt;br&gt;&#xA;ताभिः सहोत्थितं शीघ्रं विमानं प्रेक्ष्य राघवः।&lt;br&gt;&#xA;ऋश्यमूकसमीपे तु वैदेहीं पुनरब्रवीत् ॥ 6.126.33 ॥&lt;br&gt;&#xA;दृश्यतेऽसौ महान् सीते सविद्युदिव तोयदः।&lt;br&gt;&#xA;ऋश्यमूको गिरिश्रेष्ठः काञ्चनैर्धातुभिर्वृतः ॥ 6.126.34 ॥&lt;br&gt;&#xA;अत्राहं वानरेन्द्रेण सुग्रीवेण समागतः।&lt;br&gt;&#xA;समयश्च कृतः सीते वधार्थं वालिनो मया ॥ 6.126.35 ॥&lt;br&gt;&#xA;त्वया विहीनो यत्राहं विललाप सुदुःखितः।&lt;br&gt;&#xA;अस्यास्तीरे मया दृष्टा शबरी धर्मचारिणी ॥ 6.126.36 ॥&lt;br&gt;&#xA;अत्र योजनबाहुश्च कबन्धो निहतो मया ॥ 6.126.37 ॥&lt;br&gt;&#xA;यत्र युद्धं महद्वृत्तं तव हेतोर्विलासिनि।&lt;br&gt;&#xA;रावणस्य नृशंसस्य जटायोश्च महात्मनः ॥ 6.126.38 ॥&lt;br&gt;&#xA;त्रिशिराश्च महावीर्यो मया बाणैरजिह्मगैः।&lt;br&gt;&#xA;एतत्तदाश्रमपदमस्माकं वरवर्णिनि ॥ 6.126.39 ॥&lt;br&gt;&#xA;पर्णशाला तथा चित्रा दृश्यते शुभदर्शना।&lt;br&gt;&#xA;यत्र त्वं राक्षसेन्द्रेण रावणेन हृता बलात् ॥ 6.126.40 ॥&lt;br&gt;&#xA;एषा गोदावरी रम्या प्रसन्नसलिला शिवा।&lt;br&gt;&#xA;अगस्त्यस्याश्रमो ह्येष दृश्यते पश्य मैथिलि ॥ 6.126.41 ॥&lt;br&gt;&#xA;दीप्तश्चैवाश्रमो ह्येष सुतीक्ष्णस्य महात्मनः ॥ 6.126.42 ॥&lt;br&gt;&#xA;वैदेहि दृश्यते चात्र शरभङ्गाश्रमो महान्।&lt;br&gt;&#xA;उपयातः सहस्राक्षो यत्र शक्रः पुरन्दरः ॥ 6.126.43 ॥&lt;br&gt;&#xA;अस्मिन् देशे महाकायो विराधो निहतो मया ॥ 6.126.44 ॥&lt;br&gt;&#xA;अत्रिः कुलपतिर्यत्र सूर्यवैश्वानप्रभः।&lt;br&gt;&#xA;अत्र सीते त्वया दृष्टा तापसी धर्मचारिणी ॥ 6.126.45 ॥&lt;br&gt;&#xA;असौ सुतनु शैलेन्द्रश्चित्रकूटः प्रकाशते।&lt;br&gt;&#xA;यत्र मां केकयीपुत्रः प्रसादयितुमागतः ॥ 6.126.46 ॥&lt;br&gt;&#xA;एषा सा यमुना दूराद्दृश्यते चित्रकानना ॥ 6.126.47 ॥&lt;br&gt;&#xA;भरद्वाजाश्रमो यत्र श्रीमानेष प्रकाशते ॥ 6.126.48 ॥&lt;br&gt;&#xA;एषा त्रिपथगा गङ्गा दृश्यते वरवर्णिनि।&lt;br&gt;&#xA;नानाद्विजगणाकीर्णा सम्प्रयुष्पितकानना ॥ 6.126.49 ॥&lt;br&gt;&#xA;शृङ्गिवेरपुरं चैतद् गुहो यत्र समागतः ॥ 6.126.50 ॥&lt;br&gt;&#xA;एषा सा दृश्यते सीते सरयूर्यूपमालिनी।&lt;br&gt;&#xA;नानातरुशताकीर्णा सम्प्रपुष्पितकानना ॥ 6.126.51 ॥&lt;br&gt;&#xA;एषा सा दृश्यतेऽयोध्या राजधानी पितुर्मम्।&lt;br&gt;&#xA;अयोध्यां कुरु वैदेहि प्रणामं पुनरागता ॥ 6.126.52 ॥&lt;br&gt;&#xA;ततस्ते वानराः सर्वे राक्षसश्च विभीषणः।&lt;br&gt;&#xA;उत्पत्योत्पत्य ददृशुस्तां पुरीं शुभदर्शनाम् ॥ 6.126.53 ॥&lt;br&gt;&#xA;ततस्तु तां पाण्डुरहर्म्यमालिनीं विशालकक्ष्यां गजवाजिसङ्कुलाम्।&lt;br&gt;&#xA;पुरीमयोध्यां ददृशुः प्लवङ्गमाः पुरीं महेन्द्रस्य यथाऽमरावतीम् ॥ 6.126.54 ॥&lt;/p&gt;</description>
    </item>
    <item>
      <title>१२७ भरद्वाजाश्रमागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/127_bharadvAjAshramAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/127_bharadvAjAshramAgamanam/</guid>
      <description>&lt;p&gt;पूर्णे चतुर्दशे वर्षे पञ्चम्यां लक्ष्मणाग्रजः।&lt;br&gt;&#xA;भरद्वाजश्रमं प्राप्य ववन्दे नियतो मुनिम् ॥ 6.127.1 ॥&lt;br&gt;&#xA;शृणोषि कच्चिद्भगवन् सुभिक्षानामयं पुरे।&lt;br&gt;&#xA;कच्चिच्च युक्तो भरतो जीवन्त्यपि च मातरः ॥ 6.127.2 ॥&lt;br&gt;&#xA;एवमुक्तस्तु रामेण भरद्वाजो महामुनिः।&lt;br&gt;&#xA;प्रत्युवाच रघुश्रेष्ठं स्मितपूर्वं प्रहृष्टवत् ॥ 6.127.3 ॥&lt;br&gt;&#xA;पङ्कदिग्धस्तु भरतो जटिलस्त्वां प्रतीक्षते।&lt;br&gt;&#xA;पादुके ते पुरस्कृत्य सर्वं च कुशलं गृहे ॥ 6.127.4 ॥&lt;br&gt;&#xA;स्त्रीतृतीयं च्युतं राज्याद्धर्मकामं च केवलम्।&lt;br&gt;&#xA;पदातिं त्यक्तसर्वस्वं पितुर्वचनकारिणम् ॥ 6.127.5 ॥&lt;br&gt;&#xA;सर्वभोगैः परित्यक्तं स्वर्गच्युतमिवामरम्।&lt;br&gt;&#xA;दृष्ट्वा तु करुणा पूर्वं ममासीत् समितिञ्जय ॥ 6.127.6 ॥&lt;br&gt;&#xA;कैकेयीवचने युक्तं वन्यमूलफलाशिनम् ॥ 6.127.7 ॥&lt;br&gt;&#xA;साम्प्रतं सुसमृद्धार्थं समित्रगणबान्धवम्।&lt;br&gt;&#xA;समीक्ष्य विजितारिं त्वां मम प्रीतिरनुत्तमा ॥ 6.127.8 ॥&lt;br&gt;&#xA;सर्वं च सुखदुःखं ते विदितं मम राघव ॥ 6.127.9 ॥&lt;br&gt;&#xA;यत्त्वया विपुलं प्राप्तं जनस्थानवधादिकम्।&lt;br&gt;&#xA;ब्राह्मणार्थे नियुक्तस्य रक्षितुः सर्वतापसान् ॥ 6.127.10 ॥&lt;br&gt;&#xA;रावणेन हृता भार्या बभूवेयमनिन्दिता।&lt;br&gt;&#xA;मारीचदर्शनं चैव सीतोन्मथनमेव च ॥ 6.127.11 ॥&lt;br&gt;&#xA;कबन्धदर्शनं चैव पम्पाभिगमनं तथा।&lt;br&gt;&#xA;सुग्रीवेण च ते सख्यं यच्च वाली हतस्त्वया ॥ 6.127.12 ॥&lt;br&gt;&#xA;मार्गणं चैव वैदेह्याः कर्म वातात्मजस्य च।&lt;br&gt;&#xA;विदितायां च वैदेह्यां नलसेतुर्यथा कृतः ॥ 6.127.13 ॥&lt;br&gt;&#xA;यथा वा दीपिता लङ्का प्रहृष्टैर्हरियूथपैः।&lt;br&gt;&#xA;सपुत्रबान्धवामात्यः सबलः सहवाहनः ॥ 6.127.14 ॥&lt;br&gt;&#xA;समागमश्च त्रिदशैर्यथा दत्तश्च ते वरः।&lt;br&gt;&#xA;सर्वं ममैतद्विदितं तपसा धर्मवत्सल ॥ 6.127.15 ॥&lt;br&gt;&#xA;अहमप्यत्र ते दद्मि वरं शस्त्रभृतां वर।&lt;br&gt;&#xA;अर्ध्यमद्य गृहाणेदमयोध्यां श्वो गमिष्यसि ॥ 6.127.16 ॥&lt;br&gt;&#xA;बाढमित्येव संहृष्टो धीमान् वरमयाचत।&lt;br&gt;&#xA;अकाले फलिनो वृक्षाः सर्वे चापि मधुस्रवाः ॥ 6.127.17 ॥&lt;br&gt;&#xA;फलान्यमृतकल्पानि बहूनि विविधानि च।&lt;br&gt;&#xA;भवन्तु मार्गे भगवन्नयोध्यां प्रति गच्छतः ॥ 6.127.18 ॥&lt;br&gt;&#xA;तथेति च प्रतिज्ञाते वचनात् समनन्तरम्।&lt;br&gt;&#xA;अभवन् पादपास्तत्र स्वर्गपादपसन्निभाः ॥ 6.127.19 ॥&lt;br&gt;&#xA;निष्फलाः फलिनश्चासन् विपुष्पाः पुष्पशालिनः।&lt;br&gt;&#xA;शुष्काः समग्रपत्रास्ते नगाश्चैव मधुस्रवाः ॥ 6.127.20 ॥&lt;br&gt;&#xA;सर्वतो योजनास्तिस्रो गच्छतामभवंस्तदा ॥ 6.127.21 ॥&lt;br&gt;&#xA;ततः प्रहृष्टाः प्लवगर्षभास्ते बहूनि दिव्यानि फलानि चैव।&lt;br&gt;&#xA;कामादुपाश्नन्ति सहस्रशस्ते मुदाऽन्विताः स्वर्गजितो यथैव ॥ 6.127.22 ॥&lt;/p&gt;</description>
    </item>
    <item>
      <title>१२८ भरत-हनुमत्संवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/128_bharata-hanumatsaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/128_bharata-hanumatsaMvAdaH/</guid>
      <description>&lt;p&gt;अयोध्यां तु समालोक्य चिन्तयामास राघवः।&lt;br&gt;&#xA;चिन्तयित्वा हनूमन्तमुवाच प्लवगोत्तमम् ॥ 6.128.1 ॥&lt;br&gt;&#xA;जानीहि कच्चित् कुशली जनो नृपतिमन्दिरे ॥ 6.128.2 ॥&lt;br&gt;&#xA;शृङ्गिबेरपुरं प्राप्य गुहं गहनगोचरम्।&lt;br&gt;&#xA;निषादाधिपतिं ब्रूहि कुशलं वचनान्मम ॥ 6.128.3 ॥&lt;br&gt;&#xA;श्रुत्वा तु मां कुशलिनमरोगं विगतज्वरम्।&lt;br&gt;&#xA;भविष्यति गुहः प्रीतः स ममात्मसमः सखा ॥ 6.128.4 ॥&lt;br&gt;&#xA;अयोध्यायाश्च ते मार्गं प्रवृत्तिं भरतस्य च।&lt;br&gt;&#xA;निवेदयिष्यति प्रीतो निषादाधिपतिर्गुहः ॥ 6.128.5 ॥&lt;br&gt;&#xA;भरतस्तु त्वया वाच्यः कुशलं वचनान्मम।&lt;br&gt;&#xA;सिद्धार्थं शंस मां तस्मै सभार्यं सहलक्ष्मणम् ॥ 6.128.6 ॥&lt;br&gt;&#xA;हरणं चापि वैदेह्या रावणेन बलीयसा ॥ 6.128.7 ॥&lt;br&gt;&#xA;सुग्रीवेण च संसर्गं वालिनश्च वधं रणे।&lt;br&gt;&#xA;मैथिल्यन्वेषणं चैव यथा चाधिगता त्वया ॥ 6.128.8 ॥&lt;br&gt;&#xA;लङ्घयित्वा महातोयमापगापतिमव्ययम्।&lt;br&gt;&#xA;उपयानं समुद्रस्य सागरस्य च दर्शनम् ॥ 6.128.9 ॥&lt;br&gt;&#xA;यथा च कारितः सेतू रावणश्च यथा हतः।&lt;br&gt;&#xA;वरदानं महेन्द्रेण ब्रह्मणा वरुणेन च ॥ 6.128.10 ॥&lt;br&gt;&#xA;महादेवप्रसादाच्च पित्रा मम समागमम्।&lt;br&gt;&#xA;उपयातं च मां सौम्य भरतस्य निवेदय ॥ 6.128.11 ॥&lt;br&gt;&#xA;सह राक्षसराजेन हरीणां प्रवरेण च ॥ 6.128.12 ॥&lt;br&gt;&#xA;एतच्छुत्वा यमाकारं भजते भरतस्तदा।&lt;br&gt;&#xA;स च ते वेदितव्यः स्यात् सर्वं यच्चापि मां प्रति ॥ 6.128.13 ॥&lt;br&gt;&#xA;जित्वा शत्रुगणान् रामः प्राप्य चानुत्तमं यशः।&lt;br&gt;&#xA;उपयाति समृद्धार्थः सह मित्रैर्महाबलैः ॥ 6.128.14 ॥&lt;br&gt;&#xA;ज्ञेयाश्च सर्वे वृत्तान्ता भरतस्येङ्गितानि च।&lt;br&gt;&#xA;तत्त्वेन मुखवर्णेन दृष्ट्या व्याभाषणेन च ॥ 6.128.15 ॥&lt;br&gt;&#xA;सर्वकामसमृद्धं हि हस्त्यश्वरथसङ्कुलम्।&lt;br&gt;&#xA;पितृपैतामहं राज्यं कस्य नावर्तयेन्मनः ॥ 6.128.16 ॥&lt;br&gt;&#xA;सङ्गत्या भरतः श्रीमान् राज्यार्थी चेत् स्वयं भवेत्।&lt;br&gt;&#xA;प्रशास्तु वसुधां कृत्स्नामखिलां रघुनन्दनः ॥ 6.128.17 ॥&lt;br&gt;&#xA;तस्य बुद्धिं च विज्ञाय व्यवसायं च वानर।&lt;br&gt;&#xA;यावन्न दूरं याताः स्म क्षिप्रमागन्तुमर्हसि ॥ 6.128.18 ॥&lt;br&gt;&#xA;इति प्रतिसमादिष्टो हनुमान् मारुतात्मजः।&lt;br&gt;&#xA;मानुषं धारयन् रूपमयोध्यां त्वरितो ययौ ॥ 6.128.19 ॥&lt;br&gt;&#xA;अथोत्पपात वेगेन हनुमान् मारुतात्मजः।&lt;br&gt;&#xA;गरुत्मानिव वेगेन जिघृक्षन् भुजगोत्तमम् ॥ 6.128.20 ॥&lt;br&gt;&#xA;गङ्गायमुनयोर्मध्यं सन्निपातमतीत्य च।&lt;br&gt;&#xA;शृङ्गिबेरपुरं प्राप्य गुहमासाद्य वीर्यवान् ॥ 6.128.21 ॥&lt;br&gt;&#xA;स वाचा शुभया हृष्टो हनुमानिदमब्रवीत् ॥ 6.128.22 ॥&lt;br&gt;&#xA;सखा तु तव काकुत्स्थो रामः सत्यपराक्रमः।&lt;br&gt;&#xA;सहसीतः ससौमित्रिः स त्वां कुशलमब्रवीत् ॥ 6.128.23 ॥&lt;br&gt;&#xA;पञ्चमीमद्य रजनीमुषित्वा वचनान्मुनेः।&lt;br&gt;&#xA;भरद्वाजाभ्यनुज्ञातं द्रक्ष्यस्यद्यैव राघवम् ॥ 6.128.24 ॥&lt;br&gt;&#xA;एवमुक्त्वा महातेजाः सम्प्रहृष्टतनूरुहः।&lt;br&gt;&#xA;उत्पपात महावेगो वेगवानविचारयन् ॥ 6.128.25 ॥&lt;br&gt;&#xA;गोमतीं तां च सोऽपश्यद्भीमं सालवनं तथा।&lt;br&gt;&#xA;प्रजाश्च बहुसाहस्राः स्फीतान् जनपदानपि ॥ 6.128.26 ॥&lt;br&gt;&#xA;स गत्वा दूरमध्वानं त्वरितः कपिकुञ्जरः।&lt;br&gt;&#xA;आससाद द्रुमान् फुल्लान् नन्दिग्रामसमीपगान् ॥ 6.128.27 ॥&lt;br&gt;&#xA;स्त्रीभिः सपुत्रैर्वृद्धैश्च रममाणैरलङ्कृतान्।&lt;br&gt;&#xA;सुराधिपस्योपवने यथा चैत्ररथे द्रुमान् ॥ 6.128.28 ॥&lt;br&gt;&#xA;क्रोशमात्रे त्वयोध्यायाश्चीरकृष्णाजिनाम्बरम्।&lt;br&gt;&#xA;ददर्श भरतं दीनं कृशमाश्रमवासिनम् ॥ 6.128.29 ॥&lt;br&gt;&#xA;जटिलं मलदिग्धाङ्गं भ्रातृव्यसनकर्शितम्।&lt;br&gt;&#xA;फलमूलाशिनं दान्तं तापसं धर्मचारिणम् ॥ 6.128.30 ॥&lt;br&gt;&#xA;समुन्नतजटाभारं वल्कलाजिनवाससम्।&lt;br&gt;&#xA;नियतं भावितात्मानं ब्रह्मर्षिसमतेजसम् ॥ 6.128.31 ॥&lt;br&gt;&#xA;पादुके ते पुरस्कृत्य शासन्तं वै वसुन्धराम्।&lt;br&gt;&#xA;चातुर्वर्ण्यस्य लोकस्य त्रातारं सर्वतो भयात् ॥ 6.128.32 ॥&lt;br&gt;&#xA;उपस्थितममात्यैश्च शुचिभिश्च पुरोहितैः।&lt;br&gt;&#xA;बलमुख्यैश्च युक्तैश्च काषायाम्बरधारिभिः ॥ 6.128.33 ॥&lt;br&gt;&#xA;न हि ते राजपुत्रं तं चीरकृष्णाजिनाम्बरम्।&lt;br&gt;&#xA;परिभोक्तुं व्यवस्यन्ति पौरा वै धर्मवत्सलम् ॥ 6.128.34 ॥&lt;br&gt;&#xA;तं धर्ममिव धर्मज्ञं देहवन्तमिवापरम्।&lt;br&gt;&#xA;उवाच प्राञ्जलिर्वाक्यं हनुमान् मरुतात्मजः ॥ 6.128.35 ॥&lt;br&gt;&#xA;वसन्तं दण्डकारण्ये यं त्वं चीरजटाधरम्।&lt;br&gt;&#xA;अनुशोचसि काकुत्स्थं स त्वां कुशलमब्रवीत् ॥ 6.128.36 ॥&lt;br&gt;&#xA;प्रियमाख्यामि ते देव शोकं त्यज सुदारुणम्।&lt;br&gt;&#xA;अस्मिन् मुहूर्ते भ्रात्रा त्वं रामेण सह सङ्गतः ॥ 6.128.37 ॥&lt;br&gt;&#xA;निहत्य रावणं रामः प्रतिलभ्य च मैथिलीम्।&lt;br&gt;&#xA;उपयाति समृद्धार्थः सह मित्रैर्महाबलैः ॥ 6.128.38 ॥&lt;br&gt;&#xA;लक्ष्मणश्च महातेजा वैदेही च यशस्विनी।&lt;br&gt;&#xA;सीता समग्रा रामेण महेन्द्रेण यथा शची ॥ 6.128.39 ॥&lt;br&gt;&#xA;एवमुक्तो हनुमता भरतो भ्रातृवत्सलः।&lt;br&gt;&#xA;पपात सहसा हृष्टो हर्षान्मोहं जगाम ह ॥ 6.128.40 ॥&lt;br&gt;&#xA;ततो मुहूर्तादुत्थाय प्रत्याश्वस्य च राघवः।&lt;br&gt;&#xA;हनुमन्तमुवाचेदं भरतः प्रियवादिनम् ॥ 6.128.41 ॥&lt;br&gt;&#xA;अशोकजैः प्रीतिमयैः कपिमालिङ्ग्य सम्भ्रमात्।&lt;br&gt;&#xA;सिषेच भरतः श्रीमान् विपुलैरस्त्रबिन्दुभिः ॥ 6.128.42 ॥&lt;br&gt;&#xA;देवो वा मानुषो वा त्वमनुक्रोशादिहागतः।&lt;br&gt;&#xA;प्रियाख्यानस्य ते सौम्य ददामि ब्रुवतः प्रियम् ॥ 6.128.43 ॥&lt;br&gt;&#xA;गवां शतसहस्रं च ग्रामाणां च शतं परम्।&lt;br&gt;&#xA;सुकुण्डलाः शुभाचारा भार्याः कन्याश्च षोडश ॥ 6.128.44 ॥&lt;br&gt;&#xA;हेमवर्णाः सुनासोरूः शशिसौम्याननाः स्त्रियः।&lt;br&gt;&#xA;सर्वाभरणसम्पन्नाः सम्पन्नाः कुलजातिभिः ॥ 6.128.45 ॥&lt;br&gt;&#xA;निशम्य रामागमनं नृपात्मजः कपिप्रवीरस्य तदद्भुतोपमम्।&lt;br&gt;&#xA;प्रहर्षितो रामदिदृक्षयाऽभवत् पुनश्च हर्षादिदमब्रवीद्वचः ॥ 6.128.46 ॥&lt;/p&gt;</description>
    </item>
    <item>
      <title>१२९ हनुमता रामागमनसन्देशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/129_hanumatA_rAmAgamanasandeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/129_hanumatA_rAmAgamanasandeshaH/</guid>
      <description>&lt;p&gt;बहूनि नाम वर्षाणि गतस्य सुमहद्वनम्।&lt;br&gt;&#xA;शृणोम्यहं प्रीतिकरं मम नाथस्य कीर्तनम् ॥ 6.129.1 ॥&lt;br&gt;&#xA;कल्याणी बत गाथेयं लौकिकी प्रतिभाति मे।&lt;br&gt;&#xA;एति जीवन्तमानन्दो नरं वर्षशतादपि ॥ 6.129.2 ॥&lt;br&gt;&#xA;राघवस्य हरीणां च कथमासीत् समागमः।&lt;br&gt;&#xA;कस्मिन् देशे किमाश्रित्य तत्त्वमाख्याहि पृच्छतः ॥ 6.129.3 ॥&lt;br&gt;&#xA;स पृष्टो राजपुत्रेण बृस्यां समुपवेशितः।&lt;br&gt;&#xA;आचचक्षे ततः सर्वं रामस्य चरितं वने ॥ 6.129.4 ॥&lt;br&gt;&#xA;यथा प्रव्राजितो रामो मातुर्दत्तो वरस्तव।&lt;br&gt;&#xA;यथा च पुत्रशोकेन राजा दशरथो मृतः ॥ 6.129.5 ॥&lt;br&gt;&#xA;यथा दूतैस्त्वमानीतस्तूर्णं राजगृहात् प्रभो।&lt;br&gt;&#xA;त्वयाऽयोध्यां प्रविष्टेन यथा राज्यं न चेप्सितम् ॥ 6.129.6 ॥&lt;br&gt;&#xA;चित्रकूटं गिरिं गत्वा राज्येनामित्रकर्शन।&lt;br&gt;&#xA;निमन्त्रितस्त्वया भ्राता धर्ममाचरता सताम् ॥ 6.129.7 ॥&lt;br&gt;&#xA;स्थितेन राज्ञो वचने यथा राज्यं विसर्जितम्।&lt;br&gt;&#xA;आर्यस्य पादुके गृह्य यथाऽसि पुनरागतः ॥ 6.129.8 ॥&lt;br&gt;&#xA;सर्वमेतन्महाबाहो यथावद्विदितं तव।&lt;br&gt;&#xA;त्वयि प्रतिप्रयाते तु यद्वृत्तं तन्निबोध मे ॥ 6.129.9 ॥&lt;br&gt;&#xA;अपयाते त्वयि तदा समुद्भ्रान्तमृगद्विजम्।&lt;br&gt;&#xA;परिद्यूनमिवात्यर्थं तद्वनं समपद्यत ॥ 6.129.10 ॥&lt;br&gt;&#xA;तद्धस्तिमृदितं घोरं सिंहव्याघ्रमृगायुतम्।&lt;br&gt;&#xA;प्रविवेशाथ विजनं सुमहद्दण्डकावनम् ॥ 6.129.11 ॥&lt;br&gt;&#xA;तषां पुरस्ताद्बलवान् गच्छतां गहने वने।&lt;br&gt;&#xA;निनदन् सुमहानादं विराधः प्रत्यदृश्यत ॥ 6.129.12 ॥&lt;br&gt;&#xA;तमुत्क्षिप्य महानादमूर्ध्वबाहुमधोमुखम्।&lt;br&gt;&#xA;निखाते प्रक्षिपन्ति स्म नदन्तमिव कुञ्जरम् ॥ 6.129.13 ॥&lt;br&gt;&#xA;तत् कृत्वा दुष्करं कर्म भ्रातरौ रामलक्ष्मणौ।&lt;br&gt;&#xA;सायाह्ने शरभङ्गस्य रम्यमाश्रममीयतुः ॥ 6.129.14 ॥&lt;br&gt;&#xA;शरभङ्गे दिवं प्राप्ते रामः सत्यपराक्रमः।&lt;br&gt;&#xA;अभिवाद्य मुनीन् सर्वान् जनस्थानमुपागमत् ॥ 6.129.15 ॥&lt;br&gt;&#xA;ततः पश्चाच्छूर्पणखा रामपार्श्वमुपागता ॥ 6.129.16 ॥&lt;br&gt;&#xA;ततो रामेण सन्दिष्टो लक्ष्मणः सहसोत्थितः।&lt;br&gt;&#xA;प्रगृह्य खड्गं चिच्छेद कर्णनासं महाबलः ॥ 6.129.17 ॥&lt;br&gt;&#xA;चतुर्दश सहस्राणि रक्षसां भीमकर्मणाम्।&lt;br&gt;&#xA;हतानि वसता तत्र राघवेण महात्मना ॥ 6.129.18 ॥&lt;br&gt;&#xA;एकेन सह सङ्गम्य रणे रामेण सङ्गताः।&lt;br&gt;&#xA;अह्नश्चतुर्थभागेन निश्शोषा राक्षसाः कृताः ॥ 6.129.19 ॥&lt;br&gt;&#xA;महाबला महावीर्यास्तपसो विघ्नकारिणः।&lt;br&gt;&#xA;निहता राघवेणाजौ दण्डकारण्यवासिनः ॥ 6.129.20 ॥&lt;br&gt;&#xA;राक्षसाश्च विनिष्पिष्टाः खरश्च निहतो रणे ॥ 6.129.21 ॥&lt;br&gt;&#xA;ततस्तेनार्दिता बाला रावणं समुपागता ॥ 6.129.22 ॥&lt;br&gt;&#xA;रावणानुचरो घोरो मारीचो नाम राक्षसः।&lt;br&gt;&#xA;लोभयामास वैदेहीं भूत्वा रत्नमयो मृगः ॥ 6.129.23 ॥&lt;br&gt;&#xA;अथैनमब्रवीद्रामं वैदेही गृह्यतामिति।&lt;br&gt;&#xA;अहो मनोहरः कान्त आश्रमो नो भविष्यति ॥ 6.129.24 ॥&lt;br&gt;&#xA;ततो रामो धनुष्पाणिर्धावन्तमनुधावति।&lt;br&gt;&#xA;स तं जघान धावन्तं शरेणानतपर्वणा ॥ 6.129.25 ॥&lt;br&gt;&#xA;अथ सौम्य दशग्रीवो मृगं याते तु राघवे।&lt;br&gt;&#xA;लक्ष्मणे चापि निष्क्रान्ते प्रविवेशाश्रमं तदा ॥ 6.129.26 ॥&lt;br&gt;&#xA;जग्राह तरसा सीतां ग्रहः खे रोहिणीमिव।&lt;br&gt;&#xA;त्रातुकामं ततो युद्धे हत्वा गृध्रं जटायुषम् ॥ 6.129.27 ॥&lt;br&gt;&#xA;प्रगृह्य सीतां सहसा जगामाशु स रावणः ॥ 6.129.28 ॥&lt;br&gt;&#xA;सीतां गृहीत्वा गच्छन्तं वानराः पर्वतोपमाः।&lt;br&gt;&#xA;ददृशुर्विस्मितास्तत्र रावणं राक्षसाधिपम् ॥ 6.129.29 ॥&lt;br&gt;&#xA;प्रविवेश ततो लङ्कां रावणो लोकरावणः ॥ 6.129.30 ॥&lt;br&gt;&#xA;तां सुवर्णपरिक्रान्ते शुभे महति वेश्मनि।&lt;br&gt;&#xA;प्रवेश्य मैथिलीं वाक्यैः सान्त्वयामास रावणः ॥ 6.129.31 ॥&lt;br&gt;&#xA;तृणवद्भाषितं तस्य तं च नैर्ऋतपुङ्गवम्।&lt;br&gt;&#xA;अचिन्तयन्ती वैदेही अशोकवनिकां गता ॥ 6.129.32 ॥&lt;br&gt;&#xA;न्यवर्तत ततो रामो मृगं हत्वा महावने ॥ 6.129.33 ॥&lt;br&gt;&#xA;निवर्तमानः काकुत्स्थोऽदृष्ट्वा गृध्रं प्रविव्यथे ॥ 6.129.34 ॥&lt;br&gt;&#xA;मार्गमाणस्तु वैदेहीं राघवः सहलक्ष्मणः।&lt;br&gt;&#xA;गोदावरीमन्वचरद्वनोद्देशांश्च पुष्पितान् ॥ 6.129.35 ॥&lt;br&gt;&#xA;आसेदतुर्महारण्ये कबन्धं नाम राक्षसम् ॥ 6.129.36 ॥&lt;br&gt;&#xA;ततः कबन्धवचनाद्रामः सत्यपराक्रमः।&lt;br&gt;&#xA;ऋश्यमूकं गिरिं गत्वा सुग्रीवेण समागतः ॥ 6.129.37 ॥&lt;br&gt;&#xA;तयोः समागमः पूर्वं प्रीत्या हार्दो व्यजायत ॥ 6.129.38 ॥&lt;br&gt;&#xA;भ्रात्रा निरस्तः क्रुद्धेन सुग्रीवो वालिना पुरा ॥ 6.129.39 ॥&lt;br&gt;&#xA;इतरेतरसंवादात् प्रगाढः प्रणयस्तयोः ॥ 6.129.40 ॥&lt;br&gt;&#xA;रामस्य बाहुवीर्येण स्वराज्यं प्रत्यपादयत्।&lt;br&gt;&#xA;वालिनं समरे हत्वा महाकायं महाबलम् ॥ 6.129.41 ॥&lt;br&gt;&#xA;सुग्रीवः स्थापितो राज्ये सहितः सर्ववानरैः ॥ 6.129.42 ॥&lt;br&gt;&#xA;रामाय प्रतिजानीते राजपुत्र्याश्च मार्गणम् ॥ 6.129.43 ॥&lt;br&gt;&#xA;आदिष्टा वानरेन्द्रेण सुग्रीवेण महात्मना।&lt;br&gt;&#xA;दश कोट्यः प्लवङ्गानां सर्वाः प्रस्थापिता दिशः ॥ 6.129.44 ॥&lt;br&gt;&#xA;तेषां नो विप्रकृष्टानां विन्ध्ये पर्वतसत्तमे।&lt;br&gt;&#xA;भृशं शोकाभितप्तानां महान् कालोऽत्यवर्तत ॥ 6.129.45 ॥&lt;br&gt;&#xA;भ्राता तु गृध्रराजस्य सम्पातिर्नाम वीर्यवान्।&lt;br&gt;&#xA;समाख्याति स्म वसतिं सीताया रावणालये ॥ 6.129.46 ॥&lt;br&gt;&#xA;सोऽहं शोकपरीतानां दुःखं तज्ज्ञातिनां नुदन्।&lt;br&gt;&#xA;आत्मवीर्यं समास्थाय योजनानां शतं प्लुतः ॥ 6.129.47 ॥&lt;br&gt;&#xA;तत्राहमेकामद्राक्षमशोकवनिकां गताम्।&lt;br&gt;&#xA;कौशेयवस्त्रां मलिनां निरानन्दां दृढव्रताम् ॥ 6.129.48 ॥&lt;br&gt;&#xA;तया समेत्य विधिवत् पृष्ट्वा सर्वमनिन्दिताम्।&lt;br&gt;&#xA;अभिज्ञानं च मे दत्तमर्चिष्मान् स महामणिः ॥ 6.129.49 ॥&lt;br&gt;&#xA;अभिज्ञानं मणिं लब्ध्वा चरितार्थोऽहमागतः ॥ 6.129.50 ॥&lt;br&gt;&#xA;मया च पुनरागम्य रामस्याक्लिष्टकर्मणः।&lt;br&gt;&#xA;अभिज्ञानं मया दत्तमर्चिष्मान् स महामणिः ॥ 6.129.51 ॥&lt;br&gt;&#xA;श्रुत्वा तु मैथिलीं हृष्टस्त्वाशशंसे च जीवितम्।&lt;br&gt;&#xA;जीवितान्तमनुप्राप्तः पीत्वाऽमृतमिवातुरः ॥ 6.129.52 ॥&lt;br&gt;&#xA;उद्योजयिष्यन्नुद्योगं दध्रे कामं वधे मनः।&lt;br&gt;&#xA;जिघांसुरिव लोकान्ते सर्वाल्ँलोकान् विभावसुः ॥ 6.129.53 ॥&lt;br&gt;&#xA;ततः समुद्रमासाद्य नलं सेतुमकारयत्।&lt;br&gt;&#xA;अतरत् कपिवीराणां वाहिनी तेन सेतुना ॥ 6.129.54 ॥&lt;br&gt;&#xA;प्रहस्तमवधीन्नीलः कुम्भकर्णं तु राघवः।&lt;br&gt;&#xA;लक्ष्मणो रावणसुतं स्वयं रामस्तु रावणम् ॥ 6.129.55 ॥&lt;br&gt;&#xA;स शक्रेण समागम्य यमेन वरुणेन च।&lt;br&gt;&#xA;महेश्वरस्वयम्भूभ्यां तथा दशरथेन च ॥ 6.129.56 ॥&lt;br&gt;&#xA;तैश्च दत्तवरः श्रीमानृषिभिश्च समागतः।&lt;br&gt;&#xA;सुरर्षिभिश्च काकुत्स्थो वराल्ँलेभे परन्तपः ॥ 6.129.57 ॥&lt;br&gt;&#xA;स तु दत्तवरः प्रीत्या वानरैश्च समागतः।&lt;br&gt;&#xA;पुष्पकेण विमानेन किष्किन्धामभ्युपागमत् ॥ 6.129.58 ॥&lt;br&gt;&#xA;तं गङ्गां पुनरासाद्य वसन्तं मुनिसन्निधौ।&lt;br&gt;&#xA;अविघ्नं पुष्ययोगेन श्वो रामं द्रष्टुमर्हसि ॥ 6.129.59 ॥&lt;br&gt;&#xA;ततस्तु सत्यं हनुमद्वचो महन्निशम्य हृष्टो भरतः कृताञ्जलिः।&lt;br&gt;&#xA;उवाच वाणीं मनसः प्रहर्षिणीं चिरस्य पूर्णः खलु मे मनोरथः ॥ 6.129.60 ॥&lt;/p&gt;</description>
    </item>
    <item>
      <title>१३० नन्दिग्रामे भरतप्रतीक्षा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/130_nandigrAme_bharatapratIxA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/130_nandigrAme_bharatapratIxA/</guid>
      <description>&lt;p&gt;श्रुत्वा तु परमानन्दं भरतः सत्यविक्रमः।&lt;br&gt;&#xA;हृष्टमाज्ञापयामास शत्रुघ्नं परवीरहा ॥ 6.130.1 ॥&lt;br&gt;&#xA;दैवतानि च सर्वाणि चैत्यानि नगरस्य च।&lt;br&gt;&#xA;सुगन्धमाल्यैर्वादित्रैरर्चन्तु शुचयो नराः ॥ 6.130.2 ॥&lt;br&gt;&#xA;सर्वे वादित्रकुशला गणिकाश्चापि सङ्घशः।&lt;br&gt;&#xA;अभिनिर्यान्तु रामस्य द्रष्टुं शशिनिभं मुखम् ॥ 6.130.3 ॥&lt;br&gt;&#xA;भरतस्य वचः श्रुत्वा शत्रुघ्नः परवीरहा।&lt;br&gt;&#xA;विष्टीरनेकसाहस्राश्चोदयामास वीर्यवान् ॥ 6.130.4 ॥&lt;br&gt;&#xA;समीकुरुत निम्नानि विषमाणि समानि च।&lt;br&gt;&#xA;स्थलानि च निरस्यन्तां नन्दिग्रामादितः परम् ॥ 6.130.5 ॥&lt;br&gt;&#xA;सिञ्चन्तु पृथिवीं कृत्स्नां हिमशीतेन वारिणा।&lt;br&gt;&#xA;ततोऽभ्यव किरन्त्वन्ये लाजैः पुष्पैश्च सर्वशः ॥ 6.130.6 ॥&lt;br&gt;&#xA;समुच्छ्रितपताकास्तु रथ्याः पुरवरोत्तमे।&lt;br&gt;&#xA;शोभयन्तु च वेश्मानि सूर्यस्योदयनं प्रति ॥ 6.130.7 ॥&lt;br&gt;&#xA;स्रग्दामभिर्मुक्तपुष्पैः सुगन्धैः पञ्चवर्णकैः।&lt;br&gt;&#xA;राजमार्गमसम्बाधं किरन्तु शतशो नराः ॥ 6.130.8 ॥&lt;br&gt;&#xA;राजदारास्तथाऽमात्याः सैन्याः सेनागणाङ्गनाः।&lt;br&gt;&#xA;ब्राह्मणाश्च सराजन्याः श्रेणीमुख्यास्तथा गणाः ॥ 6.130.9 ॥&lt;br&gt;&#xA;धृष्टिर्जयन्तो विजयः सिद्धार्थो ह्यर्थसाधकः।&lt;br&gt;&#xA;अशोको मन्त्रपालश्च सुमन्त्रश्चापि निर्ययुः ॥ 6.130.10 ॥&lt;br&gt;&#xA;मत्तैर्नागसहस्रैश्च शातकुम्भविभूषितैः ॥ 6.130.11 ॥&lt;br&gt;&#xA;अपरे हेमकक्ष्याभिः सगजाभिः करेणुभिः।&lt;br&gt;&#xA;निर्ययुस्तुरगाक्रान्तै रथैश्च सुमहारथाः ॥ 6.130.12 ॥&lt;br&gt;&#xA;तुरगाणां सहस्रैश्च मुख्यैर्मुख्यनरान्वितैः।&lt;br&gt;&#xA;पदातीनां सहस्रैश्च वीराः परिवृता ययुः ॥ 6.130.13 ॥&lt;br&gt;&#xA;ततो यानान्युपारूढाः सर्वा दशरथस्त्रियः।&lt;br&gt;&#xA;कौसल्यां प्रमुखे कृत्वा सुमित्रां चापि निर्ययुः ॥ 6.130.14 ॥&lt;br&gt;&#xA;कैकेय्या सहिताः सर्वा नन्दिग्राममुपागमन् ॥ 6.130.15 ॥&lt;br&gt;&#xA;कृत्स्नं च नगरं तत्तु नन्दिग्राममुपागमत् ॥ 6.130.16 ॥&lt;br&gt;&#xA;अश्वानां खुरशब्देन रथनेमिस्वनेन च।&lt;br&gt;&#xA;शङ्खदुन्दुभिनादेन सञ्चचालेव मेदिनी ॥ 6.130.17 ॥&lt;br&gt;&#xA;द्विजातिमुख्यैर्धर्मात्मा श्रेणीमुख्यैः सनैगमैः।&lt;br&gt;&#xA;माल्यमोदकहस्तैश्च मन्त्रिभिर्भरतो वृतः ॥ 6.130.18 ॥&lt;br&gt;&#xA;शङ्खभेरीनिनादैश्च वन्दिभिश्चाभिवन्दितः।&lt;br&gt;&#xA;आर्यपादौ गृहीत्वा तु शिरसा धर्मकोविदः ॥ 6.130.19 ॥&lt;br&gt;&#xA;पाण्डुरं छत्रमादाय शुक्लमाल्योपशोभितम्।&lt;br&gt;&#xA;शुक्ले च वालव्यजने राजार्हे हेमभूषिते ॥ 6.130.20 ॥&lt;br&gt;&#xA;भ्रातुरागमनं श्रुत्वा तत्पूर्वं हर्षमागतः।&lt;br&gt;&#xA;प्रत्युद्ययौ ततो रामं महात्मा सचिवैः सह ॥ 6.130.21 ॥&lt;br&gt;&#xA;समीक्ष्य भरतो वाक्यमुवाच पवनात्मजम् ॥ 6.130.22 ॥&lt;br&gt;&#xA;नहि पश्यामि काकुत्स्थं राममार्यं परन्तपम्।&lt;br&gt;&#xA;कच्चिन्न खलु दृश्यन्ते वानराः कामरूपिणः ॥ 6.130.23 ॥&lt;br&gt;&#xA;अथैवमुक्ते वचने हनुमानिदमब्रवीत्।&lt;br&gt;&#xA;अर्थं विज्ञापयन्नेव भरतं सत्यविक्रमम् ॥ 6.130.24 ॥&lt;br&gt;&#xA;सदाफलान् कुसुमितान् वृक्षान् प्राप्य मधुस्रवान्।&lt;br&gt;&#xA;भरद्वाजप्रसादेन मत्तभ्रमरनादितान् ॥ 6.130.25 ॥&lt;br&gt;&#xA;तस्य चैष वरो दत्तो वासवेन परन्तप।&lt;br&gt;&#xA;ससैन्यस्य तथाऽऽतिथ्यं कृतं सर्वगुणान्वितम् ॥ 6.130.26 ॥&lt;br&gt;&#xA;निस्वनः श्रूयते भीमः प्रहृष्टानां वनौकसाम्।&lt;br&gt;&#xA;मन्ये वानरसेना सा नदीं तरति गोमतीम् ॥ 6.130.27 ॥&lt;br&gt;&#xA;रजोवर्षं समुद्धूतं पश्य वालुकिनीं प्रति ॥ 6.130.28 ॥&lt;br&gt;&#xA;मन्ये सालवनं रम्यं लोलयन्ति प्लवङ्गमाः ॥ 6.130.29 ॥&lt;br&gt;&#xA;तदेतद्दृश्यते दूराद्विमलं चन्द्रसन्निभम्।&lt;br&gt;&#xA;विमानं पुष्पकं दिव्यं मनसा ब्रह्मनिर्मितम् ॥ 6.130.30 ॥&lt;br&gt;&#xA;रावणं बान्धवैः सार्धं हत्वा लब्धं महात्मना ॥ 6.130.31 ॥&lt;br&gt;&#xA;तरुणादित्यसङ्काशं विमानं रामवाहनम्।&lt;br&gt;&#xA;धनदस्य प्रसादेन दिव्यमेतन्मनोजवम् ॥ 6.130.32 ॥&lt;br&gt;&#xA;एतस्मिन् भ्रातरौ वीरौ वैदेह्या सह राघवौ।&lt;br&gt;&#xA;सुग्रीवश्च महातेजा राक्षसश्च विभीषणः ॥ 6.130.33 ॥&lt;br&gt;&#xA;ततो हर्षसमुद्भूतो निस्वनो दिवमस्पृशत्।&lt;br&gt;&#xA;स्त्रीबालयुववृद्धानां रामोऽयमिति कीर्तिते ॥ 6.130.34 ॥&lt;br&gt;&#xA;रथकुञ्जरवाजिभ्यस्तेऽवतीर्य महीं गताः।&lt;br&gt;&#xA;ददृशुस्तं विमानस्थं नराः सोममिवाम्बरे ॥ 6.130.35 ॥&lt;br&gt;&#xA;प्राञ्जलिर्भरतो भूत्वा प्रहृष्टो राघवोन्मुखः।&lt;br&gt;&#xA;स्वागतेन यथार्थेन ततो राममपूजयत् ॥ 6.130.36 ॥&lt;br&gt;&#xA;मनसा ब्रह्मणा सृष्टे विमाने भरताग्रजः।&lt;br&gt;&#xA;रराज पृथुदीर्घाक्षो वज्रपाणिरिवापरः ॥ 6.130.37 ॥&lt;br&gt;&#xA;ततो विमानाग्रगतं भरतो भ्रातरं तदा।&lt;br&gt;&#xA;ववन्दे प्रयतो रामं मेरुस्थमिव भास्करम् ॥ 6.130.38 ॥&lt;br&gt;&#xA;ततो रामाभ्यनुज्ञातं तद्विमानमनुत्तमम्।&lt;br&gt;&#xA;हंसुयुक्तं महावेगं निष्पपात महीतले ॥ 6.130.39 ॥&lt;br&gt;&#xA;आरोपितो विमानं तद्भरतः सत्यविक्रमः।&lt;br&gt;&#xA;राममासाद्य मुदितः पुनरेवाभ्यवादयत् ॥ 6.130.40 ॥&lt;br&gt;&#xA;तं समुत्थाप्य काकुत्स्थश्चिरस्याक्षिपथं गतम्।&lt;br&gt;&#xA;अङ्के भरतमारोप्य मुदितः परिषस्वजे ॥ 6.130.41 ॥&lt;br&gt;&#xA;ततो लक्ष्मणमासाद्य वैदेहीं चाभ्यवादयत्।&lt;br&gt;&#xA;अभिवाद्य ततः प्रीतो भरतो नाम चाब्रवीत् ॥ 6.130.42 ॥&lt;br&gt;&#xA;सुग्रीवं केकयीपुत्रो जाम्बवन्तं तथाऽङ्गदम्।&lt;br&gt;&#xA;मैन्दं च द्विविदं नीलमृषभं परिषस्वजे ॥ 6.130.43 ॥&lt;br&gt;&#xA;सुषेणं च नलं चैव गवाक्षं गन्धमादनम्।&lt;br&gt;&#xA;शरभं पनसं चैव भरतः परिषस्वजे ॥ 6.130.44 ॥&lt;br&gt;&#xA;ते कृत्वा मानुषं रूपं वानराः कामरूपिणः।&lt;br&gt;&#xA;कुशलं पर्यपृच्छंस्ते प्रहृष्टा भरतं तदा ॥ 6.130.45 ॥&lt;br&gt;&#xA;अथाब्रवीद्राजपुत्रः सुग्रीवं वानरर्षभम्।&lt;br&gt;&#xA;परिष्वज्य महातेजा भरतो धर्मिणां वरः ॥ 6.130.46 ॥&lt;br&gt;&#xA;त्वमस्माकं चतुर्णां तु भ्राता सुग्रीव पञ्चमः।&lt;br&gt;&#xA;सौहृदाज्जायते मित्रमपकारोऽरिलक्षणम् ॥ 6.130.47 ॥&lt;br&gt;&#xA;विभीषणां च भरतः सान्त्ववाक्यमथाब्रवीत्।&lt;br&gt;&#xA;दिष्ट्या त्वया सहायेन कृतं कर्म सुदुष्करम् ॥ 6.130.48 ॥&lt;br&gt;&#xA;शत्रुघ्नश्च तदा राममभिवाद्य सलक्ष्मणम्।&lt;br&gt;&#xA;सीतायाश्चारणौ पश्चाद्विनयादभ्यवादयत् ॥ 6.130.49 ॥&lt;br&gt;&#xA;रामो मातरमासाद्य विषण्णां शोककर्शिताम्।&lt;br&gt;&#xA;जग्राह प्रणतः पादौ मनो मातुः प्रसादयन् ॥ 6.130.50 ॥&lt;br&gt;&#xA;अभिवाद्य सुमित्रां च कैकेयीं च यशस्विनीम्।&lt;br&gt;&#xA;स मातॄश्च ततः सर्वाः पुरोहितमुपागतम् ॥ 6.130.51 ॥&lt;br&gt;&#xA;स्वागतं तै महाबाहो कौसल्यानन्दवर्धन।&lt;br&gt;&#xA;इति प्राञ्जलयः सर्वे नागरा राममब्रुवन् ॥ 6.130.52 ॥&lt;br&gt;&#xA;तान्यञ्जलिसहस्राणि प्रगृहीतानि नागरैः।&lt;br&gt;&#xA;व्याकोशानीव पद्मानि ददर्श भरताग्रजः ॥ 6.130.53 ॥&lt;br&gt;&#xA;चरणाभ्यां नरेन्द्रस्य योजयामास धर्मवित्।&lt;br&gt;&#xA;अब्रवीच्च तदा रामं भरतः स कृताञ्जलिः ॥ 6.130.54 ॥&lt;br&gt;&#xA;एतत्ते रक्षितं राजन् राज्यं निर्यातितं मया।&lt;br&gt;&#xA;अद्य जन्म कृतार्थं मे संवृत्तश्च मनोरथः ॥ 6.130.55 ॥&lt;br&gt;&#xA;अवेक्षतां भवान् कोशं कोष्ठागारं पुरं बलम्।&lt;br&gt;&#xA;भवतस्तेजसा सर्वं कृतं दशगुणं मया ॥ 6.130.56 ॥&lt;br&gt;&#xA;तथा ब्रुवाणं भरतं दृष्ट्वा तं भ्रातृवत्सलम्।&lt;br&gt;&#xA;मुमुचुर्वानरा बाष्पं राक्षसश्च विभीषणः ॥ 6.130.57 ॥&lt;br&gt;&#xA;ततः प्रहर्षाद्भरतमङ्कमारोप्य राघवः।&lt;br&gt;&#xA;ययौ तेन विमानेन ससैन्यो भरताश्रमम् ॥ 6.130.58 ॥&lt;br&gt;&#xA;भरताश्रममासाद्य ससैन्यो राघवस्तदा।&lt;br&gt;&#xA;अवतीर्य विमानाग्रादवतस्थे महीतले ॥ 6.130.59 ॥&lt;br&gt;&#xA;अब्रवीच्च तदा रामस्तद्विमानमनुत्तमम्।&lt;br&gt;&#xA;वह वैश्रवणं देवमनुजानामि गम्यताम् ॥ 6.130.60 ॥&lt;br&gt;&#xA;ततो रामाभ्यनुज्ञातं तद्विमानमनुत्तमम्।&lt;br&gt;&#xA;उत्तरां दिशमागम्य जगाम धनदालयम् ॥ 6.130.61 ॥&lt;br&gt;&#xA;पुरोहितस्यात्मसमस्य राघवो बृहस्पतेः शक्र इवामराधिपः।&lt;br&gt;&#xA;निपीड्य पादौ पृथगासने शुभे सहैव तेनोपविवेश राघवः ॥ 6.130.62 ॥&lt;/p&gt;</description>
    </item>
    <item>
      <title>१३१ श्रीरामपट्टाभिषेकः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/131_shrIrAmapaTTAbhiShekaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/14-ayodhyA-gamanam/131_shrIrAmapaTTAbhiShekaH/</guid>
      <description>&lt;p&gt;शिरस्यञ्जलिमाधाय कैकेय्यानन्दवर्धनः।&lt;br&gt;&#xA;बभाषे भरतो ज्येष्ठं रामं सत्यपराक्रमम् ॥ 6.131.1 ॥&lt;br&gt;&#xA;पूजिता मामिका माता दत्तं राज्यमिदं मम।&lt;br&gt;&#xA;तद्ददामि पुनस्तुभ्यं यथा त्वमददा मम ॥ 6.131.2 ॥&lt;br&gt;&#xA;धुरमेकाकिना न्यस्तामृषभेण बलीयसा।&lt;br&gt;&#xA;किशोरवद् गुरुं भारं न वोढुमहमुत्सहे ॥ 6.131.3 ॥&lt;br&gt;&#xA;वारिवेगेन महता भिन्नः सेतुरिव क्षरन्।&lt;br&gt;&#xA;दुर्बन्धनमिदं मन्ये राज्यच्छिद्रमसंवृतम् ॥ 6.131.4 ॥&lt;br&gt;&#xA;गतिं खर इवाश्वस्य हंसस्येव च वायसः।&lt;br&gt;&#xA;नान्वेतुमुत्सह राम तव मार्गमरिन्दम ॥ 6.131.5 ॥&lt;br&gt;&#xA;यथा चारोपितो वृक्षो जातश्चान्तर्निवेशने।&lt;br&gt;&#xA;महांश्च सुदुरारोहो महास्कन्धप्रशाखवान् ॥ 6.131.6 ॥&lt;br&gt;&#xA;शीर्येत पुष्पितो भूत्वा न फलानि प्रदर्शयन्।&lt;br&gt;&#xA;तस्य नानुभवेदर्थं यस्य हेतोः स रोप्यते ॥ 6.131.7 ॥&lt;br&gt;&#xA;एषोपमा महाबाहो त्वदर्थं वेत्तुमर्हसि।&lt;br&gt;&#xA;यद्यस्मान् मनुजेन्द्रं त्वं भक्तान् भृत्यान्न शाधि हि ॥ 6.131.8 ॥&lt;br&gt;&#xA;जगदद्याभिषिक्तं त्वामनुपश्यतु सर्वतः।&lt;br&gt;&#xA;प्रतपन्तमिवादित्यं मध्याह्ने दीप्ततेजसम् ॥ 6.131.9 ॥&lt;br&gt;&#xA;तूर्यसङ्घातनिर्घोषैः काञ्चीनूपुरनिस्वनैः।&lt;br&gt;&#xA;मधुरैर्गीतशब्दैश्च प्रतिबुध्यस्व राघव ॥ 6.131.10 ॥&lt;br&gt;&#xA;यावदावर्तते चक्रं यावती च वसुन्धरा।&lt;br&gt;&#xA;तावत्त्वमिह सर्वस्य स्वामित्वमनुवर्तय ॥ 6.131.11 ॥&lt;br&gt;&#xA;भरतस्य वचः श्रुत्वा रामः परपुरञ्जयः।&lt;br&gt;&#xA;तथेति प्रतिजग्राह निषसादासने शुभे ॥ 6.131.12 ॥&lt;br&gt;&#xA;ततः शत्रुघ्नवचनान्निपुणाः श्मश्रुवर्धकाः।&lt;br&gt;&#xA;सुखहस्ताः सुशीघ्राश्च राघवं पर्युपासत ॥ 6.131.13 ॥&lt;br&gt;&#xA;पूर्वं तु भरते स्नाते लक्ष्मणे च महाबले।&lt;br&gt;&#xA;सुग्रीवे वानरेन्द्रे च राक्षसेन्द्रे विभीषणे ॥ 6.131.14 ॥&lt;br&gt;&#xA;विशोधितजटः स्नातश्चित्रमाल्यानुलेपनः।&lt;br&gt;&#xA;महार्हवसनो रामस्तस्थौ तत्र श्रिया ज्वलन् ॥ 6.131.15 ॥&lt;br&gt;&#xA;प्रतिकर्म च रामस्य कारयामास वीर्यवान्।&lt;br&gt;&#xA;लक्ष्मणस्य च लक्ष्मीवानिक्ष्वाकुकुलवर्धनः ॥ 6.131.16 ॥&lt;br&gt;&#xA;प्रतिकर्म च सीतायाः सर्वा दशरथस्त्रियः।&lt;br&gt;&#xA;आत्मनैव तदा चक्रुर्मनस्विन्यो मनोहरम् ॥ 6.131.17 ॥&lt;br&gt;&#xA;ततो वानरपत्नीनां सर्वासामेव शोभनम्।&lt;br&gt;&#xA;चकार यत्नात् कौसल्या प्रहृष्टा पुत्रलालसा ॥ 6.131.18 ॥&lt;br&gt;&#xA;ततः शत्रुघ्नवचनात् सुमन्त्रो नाम सारथिः।&lt;br&gt;&#xA;योजयित्वाऽभिचक्राम रथं सर्वाङ्गशोभनम् ॥ 6.131.19 ॥&lt;br&gt;&#xA;अर्कमण्डलसङ्काशं दिव्यं दृष्ट्वा रथोत्तमम्।&lt;br&gt;&#xA;आरुरोह महाबाहू रामः सत्यपराक्रमः ॥ 6.131.20 ॥&lt;br&gt;&#xA;सुग्रीवो हनुमांश्चैव महेन्द्रसदृशद्युती।&lt;br&gt;&#xA;स्नातौ दिव्यनिभैर्वस्त्रैर्जग्मतुः शुभकुण्डलौ ॥ 6.131.21 ॥&lt;br&gt;&#xA;वराभरणसम्पन्ना ययुस्ताः शुभकुण्डलाः।&lt;br&gt;&#xA;सुग्रीवपत्न्यः सीता च द्रष्टुं नगरमुत्सुकाः ॥ 6.131.22 ॥&lt;br&gt;&#xA;अयोध्यायां तु सचिवा राज्ञो दशरथस्य य।&lt;br&gt;&#xA;पुरोहितं पुरस्कृत्य मन्त्रयामासुरर्थवत् ॥ 6.131.23 ॥&lt;br&gt;&#xA;अशोको विजयश्चैव सुमन्त्रश्चैव सङ्गताः।&lt;br&gt;&#xA;मन्त्रयन् रामवृद्ध्यर्थमृद्ध्यर्थं नगरस्य च ॥ 6.131.24 ॥&lt;br&gt;&#xA;सर्वमेवाभिषेकार्थं जयार्हस्य महात्मनः।&lt;br&gt;&#xA;कर्तुमर्हथ रामस्य यद्यन्मङ्गलपूर्वकम् ॥ 6.131.25 ॥&lt;br&gt;&#xA;इति ते मन्त्रिणः सर्वे सन्दिश्य तु पुरोहितम्।&lt;br&gt;&#xA;नगरान्निर्ययुस्तूर्णं रामदर्शनबुद्धयः ॥ 6.131.26 ॥&lt;br&gt;&#xA;हरियुक्तं सहस्राक्षो रथमिन्द्र इवानघः।&lt;br&gt;&#xA;प्रययौ रथमास्थाय रामो नगरमुत्तमम् ॥ 6.131.27 ॥&lt;br&gt;&#xA;जग्राह भरतो रश्मीन् शत्रुघ्नश्छत्रमाददे।&lt;br&gt;&#xA;लक्ष्मणो व्यजनं तस्य मूर्ध्नि सम्पर्यवीजयत् ॥ 6.131.28 ॥&lt;br&gt;&#xA;श्वेतं च वालव्यजनं जग्राह पुरतः स्थितः।&lt;br&gt;&#xA;अपरं चन्द्रसङ्काशं राक्षसेन्द्रो विभीषणः ॥ 6.131.29 ॥&lt;br&gt;&#xA;ऋषिसङ्घैस्तदाऽऽकाशे देवैश्च समरुद्गणैः।&lt;br&gt;&#xA;स्तूयमानस्य रामस्य शुश्रुवे मधुरध्वनिः ॥ 6.131.30 ॥&lt;br&gt;&#xA;ततः शत्रुञ्जयं नाम कुञ्जरं पर्वतोपमम्।&lt;br&gt;&#xA;आरुरोह महातेजाः सुग्रीवः प्लवगर्षभः ॥ 6.131.31 ॥&lt;br&gt;&#xA;नवनागसहस्राणि ययुरास्थाय वानराः।&lt;br&gt;&#xA;मानुषं विग्रहं कृत्वा सर्वाभरणभूषिताः ॥ 6.131.32 ॥&lt;br&gt;&#xA;शङ्खशब्दप्रणादैश्च दुन्दुभीनां च निस्वनैः।&lt;br&gt;&#xA;प्रययौ पुरुषव्याघ्रस्तां पुरीं हर्म्यमालिनीम् ॥ 6.131.33 ॥&lt;br&gt;&#xA;ददृशुस्ते समायान्तं राघवं सपुरस्सरम्।&lt;br&gt;&#xA;विराजमानं वपुषा रथेनातिरथं तदा ॥ 6.131.34 ॥&lt;br&gt;&#xA;ते वर्धयित्वा काकुत्स्थं रामेण प्रतिनन्दिताः।&lt;br&gt;&#xA;अनुजग्मुर्महात्मानं भ्रातृभिः परिवारितम् ॥ 6.131.35 ॥&lt;br&gt;&#xA;अमात्यैर्ब्राह्मणैश्चैव तथा प्रकृतिभिर्वृतः।&lt;br&gt;&#xA;श्रिया विरुरुचे रामो नक्षत्रैरिव चन्द्रमाः ॥ 6.131.36 ॥&lt;br&gt;&#xA;स पुरोगामिभिस्तूर्यैस्तालस्वस्तिकपाणिभिः।&lt;br&gt;&#xA;प्रव्याहरद्भिर्मुदितैर्मङ्गलानि ययौ वृतः ॥ 6.131.37 ॥&lt;br&gt;&#xA;अक्षतं जातरूपं च गावः कन्यास्तथा द्विजाः।&lt;br&gt;&#xA;नरा मोदकहस्ताश्च रामस्य पुरतो ययुः ॥ 6.131.38 ॥&lt;br&gt;&#xA;वानराणां च तत् कर्म राक्षसानां च तद्बलम्।&lt;br&gt;&#xA;विभीषणस्य संयोगमाचचक्षे च मन्त्रिणाम् ॥ 6.131.39 ॥&lt;br&gt;&#xA;श्रुत्वा तु विस्मियं जग्मुरयोध्यापुरवासिनः ॥ 6.131.40 ॥&lt;br&gt;&#xA;द्युतिमानेतदाख्याय रामो वानरसंवृतः।&lt;br&gt;&#xA;हृष्टपुष्टजनाकीर्णामयोध्यां प्रविवेश ह ॥ 6.131.41 ॥&lt;br&gt;&#xA;ततो ह्यभ्युच्छ्रयन् पौराः पताकास्ते गृहे गृहे ॥ 6.131.42 ॥&lt;br&gt;&#xA;ऐक्ष्वाकाध्युषितं रम्यमाससाद पितुर्गृहम् ॥ 6.131.43 ॥&lt;br&gt;&#xA;अथाब्रवीद्राजसुतो भरतं धर्मिणां वरम्।&lt;br&gt;&#xA;अर्थोपहितया वाचा मधुरं रघुनन्दनः ॥ 6.131.44 ॥&lt;br&gt;&#xA;पितुर्भवनमासाद्य प्रविश्य च महात्मनः।&lt;br&gt;&#xA;कौसल्यां च सुमित्रां च कैकेयीमभिवाद्य च ॥ 6.131.45 ॥&lt;br&gt;&#xA;यच्च मद्भवनं श्रेष्ठं साशोकवनिकं महत्।&lt;br&gt;&#xA;मुक्तावैडूर्यसङ्कीर्णं सुग्रीवाय निवेदय ॥ 6.131.46 ॥&lt;br&gt;&#xA;तस्य तद्वचनं श्रुत्वा भरतः सत्यविक्रमः।&lt;br&gt;&#xA;पाणौ गृहीत्वा सुग्रीवं प्रविवेश तमालयम् ॥ 6.131.47 ॥&lt;br&gt;&#xA;ततस्तैलप्रदीपांश्च पर्यङ्कास्तरणानि च।&lt;br&gt;&#xA;गृहीत्वा विविशुः क्षिप्रं शत्रुघ्नेन प्रचोदिताः ॥ 6.131.48 ॥&lt;br&gt;&#xA;उवाच च महातेजाः सुग्रीवं राघवानुजः।&lt;br&gt;&#xA;अभिषेकाय रामस्य दूतानाज्ञापय प्रभो ॥ 6.131.49 ॥&lt;br&gt;&#xA;सौवर्णान् वानरेन्द्राणां चतुर्णां चतुरो घटान्।&lt;br&gt;&#xA;ददौ क्षिप्रं स सुग्रीवः सर्वरत्नविभूषितान् ॥ 6.131.50 ॥&lt;br&gt;&#xA;यथा प्रत्यूषसमये चतुर्णां सागराम्भसाम्।&lt;br&gt;&#xA;पूर्णैर्घटैः प्रतीक्षध्वं तथा कुरुत वानराः ॥ 6.131.51 ॥&lt;br&gt;&#xA;एवमुक्ता महात्मानो वानरा वारणोपमाः।&lt;br&gt;&#xA;उत्पेतुर्गगनं शीघ्रं गरुडा इव शीघ्रगाः ॥ 6.131.52 ॥&lt;br&gt;&#xA;जाम्बवांश्च हनूमांश्च वेगदर्शी च वानराः।&lt;br&gt;&#xA;ऋषभश्चैव कलशान् जलपूर्णानथानयन् ॥ 6.131.53 ॥&lt;br&gt;&#xA;नदीशतानां पञ्चानां जलं कुम्भेषु चाहरन् ॥ 6.131.54 ॥&lt;br&gt;&#xA;पूर्वात् समुद्रात् कलशं जलपूर्णमथानयत्।&lt;br&gt;&#xA;सुषेणः सत्त्वसम्पन्नः सर्वरत्नविभूषितम् ॥ 6.131.55 ॥&lt;br&gt;&#xA;ऋषभो दक्षिणात्तूर्णं समुद्राज्जलमाहरत्।&lt;br&gt;&#xA;रक्तचन्दनशाखाभिः संवृतं काञ्चनं घटम् ॥ 6.131.56 ॥&lt;br&gt;&#xA;गवयः पश्चिमात्तोयमाजहार महार्णवात्।&lt;br&gt;&#xA;रत्नकुम्भेन महता शीतं मारुतविक्रमः ॥ 6.131.57 ॥&lt;br&gt;&#xA;उत्तराच्च जलं शीघ्रं गरुडानिलविक्रमः।&lt;br&gt;&#xA;आजहार स धर्मात्मा नलः सर्वगुणान्वितः ॥ 6.131.58 ॥&lt;br&gt;&#xA;अभिषेकाय रामस्य शत्रुघ्नः सचिवैः सह।&lt;br&gt;&#xA;पुरोहिताय श्रेष्ठाय सुहृद्भ्यश्च न्यवेदयत् ॥ 6.131.59 ॥&lt;br&gt;&#xA;ततः स प्रयतो वृद्धो वसिष्ठो ब्राह्मणैः सह।&lt;br&gt;&#xA;रामं रत्नमये पीठे सहसीतं न्यवेशयत् ॥ 6.131.60 ॥&lt;br&gt;&#xA;वसिष्ठो वामदेवश्च जाबालिरथ काश्यपः।&lt;br&gt;&#xA;कात्यायनः सुयज्ञश्च गौतमो विजयस्तथा ॥ 6.131.61 ॥&lt;br&gt;&#xA;अभ्यषिञ्चन् नरव्याघ्रं प्रसन्नेन सुगन्धिना।&lt;br&gt;&#xA;सलिलेन सहस्राक्षं वसवो वासवं यथा ॥ 6.131.62 ॥&lt;br&gt;&#xA;ऋत्विग्भिर्ब्राह्मणैः पूर्वं कन्याभिर्मन्त्रिभिस्तथा।&lt;br&gt;&#xA;योधैश्चैवाभ्यषिञ्चंस्ते सम्प्रहृष्टाः सनैगमैः ॥ 6.131.63 ॥&lt;br&gt;&#xA;सर्वौषधिरसैर्दिव्यैर्दैवतैर्नभसि स्थितैः।&lt;br&gt;&#xA;चतुर्भिर्लोकपालैश्च सर्वैर्देवैश्च सङ्गतैः ॥ 6.131.64 ॥&lt;br&gt;&#xA;श्वेतं च वालव्यजनं सुग्रीवो वानरेश्वरः।&lt;br&gt;&#xA;अपरं चन्द्रसङ्काशं राक्षसेन्द्रो विभीषणः ॥ 6.131.65 ॥&lt;br&gt;&#xA;मालां ज्वलन्तीं वपुषा काञ्चनीं शतपुष्कराम्।&lt;br&gt;&#xA;राघवाय ददौ वायुर्वासवेन प्रचोदितः ॥ 6.131.66 ॥&lt;br&gt;&#xA;सर्वरत्नसमायुक्तं मणिरत्नविभूषितम्।&lt;br&gt;&#xA;मुक्ताहारं नरेन्द्राय ददौ शक्रप्रचोदितः ॥ 6.131.67 ॥&lt;br&gt;&#xA;प्रजगुर्देवगन्धर्वा ननृतुश्चाप्सरोगणाः।&lt;br&gt;&#xA;अभिषेके तदर्हस्य तदा रामस्य धीमतः ॥ 6.131.68 ॥&lt;br&gt;&#xA;भूमिः सस्यवती चैव फलवन्तश्च पादपाः।&lt;br&gt;&#xA;गन्धवन्ति च पुष्पाणि बभूवू राघवोत्सवे ॥ 6.131.69 ॥&lt;br&gt;&#xA;सहस्रशतमश्वानां धेनूनां च गवां तथा।&lt;br&gt;&#xA;ददौ शतं वृषान् पूर्वं द्विजेभ्यो मनुजर्षभः ॥ 6.131.70 ॥&lt;br&gt;&#xA;त्रिंशत्कोटीर्हिरण्यस्य ब्रह्मणेभ्यो ददौ पुनः।&lt;br&gt;&#xA;नानाभरणवस्त्राणि महार्हणि च राघवः ॥ 6.131.71 ॥&lt;br&gt;&#xA;अर्करश्मिप्रतीकाशां काञ्चनीं मणिविग्रहाम्।&lt;br&gt;&#xA;सुग्रीवाय स्रजं दिव्यां प्रायच्छन्मनुजर्षभः ॥ 6.131.72 ॥&lt;br&gt;&#xA;वैडूर्यमणिचित्रे च वज्ररत्नविभूषिते।&lt;br&gt;&#xA;वालिपुत्राय धृतिमानङ्गदायाङ्गदे ददौ ॥ 6.131.73 ॥&lt;br&gt;&#xA;मणिप्रवरजुष्टं च मुक्ताहारमनुत्तमम्।&lt;br&gt;&#xA;सीतायै प्रददौ रामश्चन्द्ररश्मिसमप्रभम् ॥ 6.131.74 ॥&lt;br&gt;&#xA;अरजे वाससी दिव्ये शुभान्याभरणानि च।&lt;br&gt;&#xA;अवेक्षमाणा वैदेही प्रददौ वायुसूनवे ॥ 6.131.75 ॥&lt;br&gt;&#xA;अवमुच्यात्मनः कण्टाद्धारं जनकनन्दिनी।&lt;br&gt;&#xA;अवैक्षत हरीन् सर्वान् भर्तारं च मुहूर्मुहुः ॥ 6.131.76 ॥&lt;br&gt;&#xA;प्रदेहि सुभगे हारं यस्य तुष्टाऽसि भामिनि।&lt;br&gt;&#xA;पौरुषं विक्रमो बुद्धिर्यस्मिन्नेतानि सर्वशः ॥ 6.131.77 ॥&lt;br&gt;&#xA;हनुमांस्तेन हारेण शुशुभे वानरर्षभः।&lt;br&gt;&#xA;चन्द्रांशुचयगौरेण श्वेताभ्रेण यथाऽचलः ॥ 6.131.78 ॥&lt;br&gt;&#xA;ततो द्विविदमैन्दाभ्यां नीलाय च परन्तपः।&lt;br&gt;&#xA;सर्वान् कामगुणान् वीक्ष्य प्रददौ वसुधाधिपः ॥ 6.131.79 ॥&lt;br&gt;&#xA;सर्ववानरवृद्धाश्च ये चान्ये वानरेश्वराः।&lt;br&gt;&#xA;वासोभिर्भूषणैश्चैव यथार्हं प्रतिपूजिताः ॥ 6.131.80 ॥&lt;br&gt;&#xA;विभीषणोऽथ सुग्रीवो हनुमान् जाम्बवांस्तथा।&lt;br&gt;&#xA;सर्ववानरमुख्याश्च रामेणाक्लिष्टकर्मणा ॥ 6.131.81 ॥&lt;br&gt;&#xA;यथार्हं पूजिताः सर्वैः कामै रत्नैश्च पुष्कलैः।&lt;br&gt;&#xA;प्रहृष्टमनसः सर्वे जग्मुरेव यथागतम् ॥ 6.131.82 ॥&lt;br&gt;&#xA;नत्वा सर्वे महात्मानं ततस्ते प्लवगर्षभाः।&lt;br&gt;&#xA;विसृष्टाः पार्थिवेन्द्रेण किष्किन्धामभ्युपागमन् ॥ 6.131.83 ॥&lt;br&gt;&#xA;सुग्रीवो वानरश्रेष्ठो दृष्ट्वा रामाभिषेचनम् ॥ 6.131.84 ॥&lt;br&gt;&#xA;लब्ध्वा कुलधनं राजा लङ्कां प्रायाद्विभीषणः ॥ 6.131.85 ॥&lt;br&gt;&#xA;स राज्यमखिलं शासन्निहतारिर्महायशाः।&lt;br&gt;&#xA;राघवः परमोदारः शशास परया मुदा ॥ 6.131.86 ॥&lt;br&gt;&#xA;उवाच लक्ष्मणं रामो धर्मज्ञं धर्मवत्सलः ॥ 6.131.87 ॥&lt;br&gt;&#xA;आतिष्ठ धर्मज्ञ मया सहेमां गां पूर्वराजाध्युषितां बलेन।&lt;br&gt;&#xA;तुल्यं मया त्वं पितृभिर्धृता या तां यौवराज्ये धुरमुद्वहस्व ॥ 6.131.88 ॥&lt;br&gt;&#xA;सर्वात्मना पर्यनुनीयमानो यदा न सौमित्रिरुपैति योगम्।&lt;br&gt;&#xA;नियुज्यमानोऽपि च यौवराज्ये ततोऽभ्यषिञ्चद्भरतं महात्मा ॥ 6.131.89 ॥&lt;br&gt;&#xA;पौण्डरीकाश्वमेधाभ्यां वाजपेयेन चासकृत्।&lt;br&gt;&#xA;अन्यैश्च विविधैर्यज्ञैरयजत् पार्थिवर्षभः ॥ 6.131.90 ॥&lt;br&gt;&#xA;राज्यं दश सहस्राणि प्राप्य वर्षाणि राघवः।&lt;br&gt;&#xA;शताश्वमेधानाजह्रे सदश्वान् भूरिदक्षिणान् ॥ 6.131.91 ॥&lt;br&gt;&#xA;आजानुलम्बबाहुः स महास्कन्धः प्रतापवान्।&lt;br&gt;&#xA;लक्ष्मणानुचरो रामः पृथिवीमन्वपालयत् ॥ 6.131.92 ॥&lt;br&gt;&#xA;राघवश्चापि धर्मात्मा प्राप्य राज्यमनुत्तमम्।&lt;br&gt;&#xA;ईजे बहुविधैर्यज्ञैः ससुहृज्ज्ञातिबान्धवः ॥ 6.131.93 ॥&lt;br&gt;&#xA;न पर्यदेवन् विधवा न च व्यालकृतं भयम्।&lt;br&gt;&#xA;न व्याधिजं भयं वापि रामे राज्यं प्रशासति ॥ 6.131.94 ॥&lt;br&gt;&#xA;निर्दस्युरभवल्लोको नानर्थः कञ्चिदस्पृशत्।&lt;br&gt;&#xA;न च स्म वृद्धा बालानां प्रेतकार्याणि कुर्वते ॥ 6.131.95 ॥&lt;br&gt;&#xA;सर्वं मुदितमेवासीत् सर्वो धर्मपरोऽभवत्।&lt;br&gt;&#xA;राममेवानुपश्यन्तो नाभ्यहिंसन् परस्परम् ॥ 6.131.96 ॥&lt;br&gt;&#xA;आसन् वर्षसहस्राणि तथा पुत्रसहस्रिणः।&lt;br&gt;&#xA;निरामया विशोकाश्च रामे राज्यं प्रशासति ॥ 6.131.97 ॥&lt;br&gt;&#xA;रामो रामो राम इति प्रजानामभवन् कथाः।&lt;br&gt;&#xA;रामभूतं जगदभूद्रामे राज्यं प्रशासति ॥ 6.131.98 ॥&lt;br&gt;&#xA;नित्यपुष्पा नित्यफलास्तरवः स्कन्धविस्तृताः।&lt;br&gt;&#xA;काले वर्षी च पर्जन्यः सुखस्पर्शश्च मारुतः ॥ 6.131.99 ॥&lt;br&gt;&#xA;ब्राह्मणाः क्षत्रिया वैश्याः शूद्रा लोभविवर्जिताः।&lt;br&gt;&#xA;स्वकर्मसु प्रवर्तन्ते तुष्टाः स्वैरेव कर्मभिः ॥ 6.131.100 ॥&lt;br&gt;&#xA;आसन् प्रजा धर्मरता रामे शासति नानृताः।&lt;br&gt;&#xA;सर्वे लक्षण सम्पन्नाः सर्वे धर्मपरायणाः ॥ 6.131.101 ॥&lt;br&gt;&#xA;दश वर्षसहस्राणि दश वर्षशतानि च।&lt;br&gt;&#xA;भ्रातृभिः सहितः श्रीमान् रामो राज्यमकारयत् ॥ 6.131.102 ॥&lt;br&gt;&#xA;आदिकाव्यमिदं त्वार्षं पुरा वाल्मीकीना कृतम्।&lt;br&gt;&#xA;यः पठेच्छृणुयाल्लोके नरः पापाद्विमुच्यते ॥ 6.131.103 ॥&lt;br&gt;&#xA;पुत्रकामस्तु पुत्रान् वै धनकामो धनानि च।&lt;br&gt;&#xA;लभते मनुजो लोके श्रुत्वा रामाभिषेचनम् ॥ 6.131.104 ॥&lt;br&gt;&#xA;महीं विजयते राजा रिपूंश्चाप्यधितिष्ठति।&lt;br&gt;&#xA;राघवेण यथा माता सुमित्रा लक्ष्मणेन च ॥ 6.131.105 ॥&lt;br&gt;&#xA;भरतेनेव कैकेयी जीवपुत्रास्तथा स्त्रियः।&lt;br&gt;&#xA;[भविष्यन्ति सदानन्दाः पुत्रपौत्रसमन्विताः] ॥ 6.131.106 ॥&lt;br&gt;&#xA;श्रुत्वा रामायणमिदं दीर्घमायुश्च विन्दति।&lt;br&gt;&#xA;रामस्य विजयं चैव सर्वमक्लिष्टकर्मणः ॥ 6.131.107 ॥&lt;br&gt;&#xA;शृणोति य इदं काव्यमार्षं वाल्मीकिना कृतम्।&lt;br&gt;&#xA;श्रद्दधानो जितक्रोधो दुर्गाण्यतितरत्यसौ ॥ 6.131.108 ॥&lt;br&gt;&#xA;समागमं प्रवासान्ते लभते चापि बान्धवैः।&lt;br&gt;&#xA;प्रार्थितांश्च वरान् सर्वान् प्राप्नुयादिह राघवात् ॥ 6.131.109 ॥&lt;br&gt;&#xA;श्रवणेन सुराः सर्वे प्रीयन्ते सम्प्रशृण्वताम्।&lt;br&gt;&#xA;विनायकाश्च शाम्यन्ति गृहे तिष्ठन्ति यस्य वै ॥ 6.131.110 ॥&lt;br&gt;&#xA;विजयेत महीं राजा प्रवासी स्वस्तिमान् व्रजेत्।&lt;br&gt;&#xA;स्त्रियो रजस्वलाः श्रुत्वा पुत्रान् सूयुरनुत्तमान् ॥ 6.131.111 ॥&lt;br&gt;&#xA;पूजयंश्च पठंश्चेममितिहासं पुरातनम्।&lt;br&gt;&#xA;सर्वपापात् प्रमुच्येत दीर्घमायुरवाप्नुयात् ॥ 6.131.112 ॥&lt;br&gt;&#xA;प्रणम्य शिरसा नित्यं श्रोतव्यं क्षत्रियैर्द्विजात्।&lt;br&gt;&#xA;ऐश्वर्यं पुत्रलाभश्च भविष्यति न संशयः ॥ 6.131.113 ॥&lt;br&gt;&#xA;रामायणमिदं कृत्स्नं शृण्वतः पठतः सदा।&lt;br&gt;&#xA;प्रीयते सततं रामः स हि विष्णुः सनातनः ॥ 6.131.114 ॥&lt;br&gt;&#xA;आदिदेवो महाबाहुर्हरिर्नारायणः प्रभुः।&lt;br&gt;&#xA;[साक्षाद्रामो रघुश्रेष्ठः शेषो लक्ष्मण उच्यते] ॥ 6.131.115 ॥&lt;br&gt;&#xA;कुटुम्बवृद्धिं धनधान्यवृद्धिं स्त्रियश्च मुख्याः सुखमुत्तमं च।&lt;br&gt;&#xA;श्रुत्वा शुभं काव्यमिदं महार्थं प्राप्नोति सर्वां भुवि चार्थसिद्धिम् ॥ 6.131.116 ॥&lt;br&gt;&#xA;आयुष्यमारोग्यकरं यशस्यं सौभ्रातृकं बुद्धिकरं सुखं च।&lt;br&gt;&#xA;श्रोतव्यमेतन्नियमेन सद्भिराख्यानमोजस्करमृद्धिकामैः ॥ 6.131.117 ॥&lt;br&gt;&#xA;एवमेतत् पुरावृत्तमाख्यानं भद्रमस्तु वः।&lt;br&gt;&#xA;प्रव्याहरत विस्रब्धं बलं विष्णोः प्रवर्धताम् ॥ 6.131.118 ॥&lt;br&gt;&#xA;देवाश्च सर्वे तुष्यन्ति ग्रहणाच्छ्रवणात्तथा।&lt;br&gt;&#xA;रामायणस्य श्रवणात्तुष्यन्ति पितरस्तथा ॥ 6.131.119 ॥&lt;br&gt;&#xA;भक्त्या रामस्य ये चेमां संहितामृषिणा कृताम्।&lt;br&gt;&#xA;लेखयन्तीह च नरास्तेषां वासस्त्रिविष्टपे ॥ 6.131.120 ॥&lt;/p&gt;</description>
    </item>
  </channel>
</rss>
