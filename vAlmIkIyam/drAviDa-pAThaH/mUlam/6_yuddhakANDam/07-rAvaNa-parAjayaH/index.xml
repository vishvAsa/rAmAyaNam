<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७-रावण-पराजयः on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/</link>
    <description>Recent content in &#43;०७-रावण-पराजयः on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/index.xml" rel="self" type="application/rss+xml" />
    <item>
      <title>०५१ धूम्नाक्षेण युद्धागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/051_dhUmnAxeNa_yuddhAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/051_dhUmnAxeNa_yuddhAgamanam/</guid>
      <description>&lt;p&gt;तेषां सुतुमुलं शब्दं वानराणां तरस्विनाम्।&lt;br&gt;&#xA;नदतां राक्षसैः सार्धं तदा शुश्राव रावणः ॥ 6.51.1 ॥&lt;br&gt;&#xA;स्निग्धगम्भीरनिर्घोषं श्रुत्वा स निनदं भृशम्।&lt;br&gt;&#xA;सचिवानां ततस्तेषां मध्ये वचनमब्रवीत् ॥ 6.51.2 ॥&lt;br&gt;&#xA;बहूनां सुमहानादो मेघानामिव गर्जताम्।&lt;br&gt;&#xA;व्यक्तं सुमहती प्रीतिरेतेषां नात्र संशयः ॥ 6.51.3 ॥&lt;br&gt;&#xA;तथा हि विपुलैर्नादश्चुक्षुभे वरुणालयः ॥ 6.51.4 ॥&lt;br&gt;&#xA;तौ तु बद्धौ शरैस्तीक्ष्णैर्भ्रातरौ रामलक्ष्मणौ।&lt;br&gt;&#xA;अयं च सुमहान्नादः शङ्कां जनयतीव मे ॥ 6.51.5 ॥&lt;br&gt;&#xA;एतत्तु वचनं चोक्त्वा मन्त्रिणो राक्षसेश्वरः।&lt;br&gt;&#xA;उवाच नैर्ऋतांस्तत्र समीपपरिवर्तिनः ॥ 6.51.6 ॥&lt;br&gt;&#xA;ज्ञायतां तूर्णमेतेषां सर्वेषां वनचारिणाम्।&lt;br&gt;&#xA;शोककाले समुत्पन्ने हर्षकारणमुत्थितम् ॥ 6.51.7 ॥&lt;br&gt;&#xA;तथोक्तास्तेन सम्भ्रान्ताः प्राकारमधिरुह्य ते।&lt;br&gt;&#xA;ददृशुः पालितां सेनां सुग्रीवेण महात्मना ॥ 6.51.8 ॥&lt;br&gt;&#xA;तो च मुक्तौ सुघोरेण शरबन्धेन राघवौ।&lt;br&gt;&#xA;समुत्थितौ महावेगौ विषेदुः प्रेक्ष्य राक्षसाः ॥ 6.51.9 ॥&lt;br&gt;&#xA;सन्त्रस्तहृदयाः सर्वे प्राकारादवरुह्य ते।&lt;br&gt;&#xA;विषण्णवदना घोरा राक्षसेन्द्रमुपस्थिताः ॥ 6.51.10 ॥&lt;br&gt;&#xA;तदप्रियं दीनमुखा रावणस्य निशाचराः।&lt;br&gt;&#xA;कृत्स्नं निवेदयामासुर्यथावद्वाक्यकोविदाः ॥ 6.51.11 ॥&lt;br&gt;&#xA;यौ ताविन्द्रजिता युद्धे भ्रातरौ रामलक्ष्मणौ।&lt;br&gt;&#xA;निबद्धौ शरबन्धेन निष्प्रकम्पभुजौ कृतौ ॥ 6.51.12 ॥&lt;br&gt;&#xA;विमुक्तौ शरबन्धेन तौ दृश्येते रणाजिरे।&lt;br&gt;&#xA;पाशानिव गजौ छित्त्वा गजेन्द्रसमविक्रमौ ॥ 6.51.13 ॥&lt;br&gt;&#xA;तच्छ्रुत्वा वचनं तेषां राक्षसेन्द्रो महाबलः।&lt;br&gt;&#xA;चिन्ताशोकसमाक्रान्तो विषण्णवदनोऽब्रवीत् ॥ 6.51.14 ॥&lt;br&gt;&#xA;घोरैर्दत्तवरैर्बद्धौ शरैराशीविषोपमैः।&lt;br&gt;&#xA;अमोघैः सूर्यसङ्काशैः प्रमथ्येन्द्रजिता युधि ॥ 6.51.15 ॥&lt;br&gt;&#xA;तदस्त्रबन्धमासाद्य यदि मुक्तौ रिपू मम।&lt;br&gt;&#xA;संशयस्थमिदं सर्वमनुपश्याम्यहं बलम् ॥ 6.51.16 ॥&lt;br&gt;&#xA;निष्फलाः खलु संवृत्ताः शरा वासुकितेजसः।&lt;br&gt;&#xA;आदत्तं यैः सुसङ्ग्रामे रिपूणां मम जीवितम् ॥ 6.51.17 ॥&lt;br&gt;&#xA;एवमुक्त्वा तु सङ्क्रुद्धो निःश्वसन्नुरगो यथा।&lt;br&gt;&#xA;अब्रवीद्रक्षसां मध्ये धूम्राक्षं नाम राक्षसम् ॥ 6.51.18 ॥&lt;br&gt;&#xA;बलेन महता युक्तो रक्षसां भीमविक्रम।&lt;br&gt;&#xA;त्वं वधायाभिनिर्याहि रामस्य सह वानरैः ॥ 6.51.19 ॥&lt;br&gt;&#xA;एवमुक्तस्तु धूम्राक्षो राक्षसेन्द्रेण धीमता।&lt;br&gt;&#xA;कृत्वा प्रणामं संहृष्टो निर्जगाम नृपालयात् ॥ 6.51.20 ॥&lt;br&gt;&#xA;अभिनिष्कम्य तद्द्वारं बलाध्यक्षमुवाच ह।&lt;br&gt;&#xA;त्वरयस्व बलं तूर्णं किं चिरेण युयुत्सतः ॥ 6.51.21 ॥&lt;br&gt;&#xA;धूम्राक्षवचनं श्रुत्वा बलाध्यक्षो बलानुगः।&lt;br&gt;&#xA;बलमुद्योजयामास रावणस्याज्ञया द्रुतम् ॥ 6.51.22 ॥&lt;br&gt;&#xA;विगर्जमानाः संहृष्टा धूम्राक्षं पर्यवारयन्।&lt;br&gt;&#xA;विविधायुधहस्ताश्च शूलमुद्गरपाणयः ॥ 6.51.23 ॥&lt;br&gt;&#xA;गदाभिः पट्टिशैर्दण्डैरायसैर्मुसलैर्भृशम् ॥ 6.51.24 ॥&lt;br&gt;&#xA;परिघैर्बिन्दिपालैश्च भल्लैः प्रासैः परश्वधैः।&lt;br&gt;&#xA;निर्ययू राक्षसा दिग्भ्योनर्दन्तो जलदा यथा ॥ 6.51.25 ॥&lt;br&gt;&#xA;रथैः कवचिनस्त्वन्ये ध्वजैश्च समलङ्कृतैः।&lt;br&gt;&#xA;सुवर्णजालविहितैः खरैश्च विविधाननैः ॥ 6.51.26 ॥&lt;br&gt;&#xA;हयैः परमशीघ्रैश्च गजैन्द्रैश्च मदोत्कटैः।&lt;br&gt;&#xA;निर्ययू राक्षसव्याघ्रा व्याघ्रा इव दुरासदाः ॥ 6.51.27 ॥&lt;br&gt;&#xA;वृकसिंहमुखैर्युक्तं खरैः कनकभूषणैः।&lt;br&gt;&#xA;आरुरोह रथं दिव्यं धूम्राक्षः खरनिस्वनः ॥ 6.51.28 ॥&lt;br&gt;&#xA;प्रहसन् पश्चिमद्वारं हनूमान् यत्र यूथपः।&lt;br&gt;&#xA;रथप्रवरमास्थाय खरयुक्तं खरस्वनम् ॥ 6.51.29 ॥&lt;br&gt;&#xA;प्रयान्तं तु महाघोरं राक्षसं भीमविक्रमम्।&lt;br&gt;&#xA;अन्तरिक्षगता घोराः शकुनाः प्रत्यवारयन् ॥ 6.51.30 ॥&lt;br&gt;&#xA;रथशीर्षे महान् भीमो गृध्रश्च निपपात ह।&lt;br&gt;&#xA;ध्वजाग्रे ग्रथिताश्चैव निपेतुः कुणपाशनाः ॥ 6.51.31 ॥&lt;br&gt;&#xA;रुधिरार्द्रो महान् श्वेतः कबन्धः पतितो भुवि।&lt;br&gt;&#xA;विस्वरं चोत्सृजन्नादं धूम्नाक्षस्य समीपतः ॥ 6.51.32 ॥&lt;br&gt;&#xA;ववर्ष रुधिरं देवः सञ्चचाल च मेदिनी।&lt;br&gt;&#xA;प्रतिलोभं ववौ वायुर्निर्घातसमनिस्वनः ॥ 6.51.33 ॥&lt;br&gt;&#xA;तिमिरौघावृतास्तत्र दिशश्च न चकाशिरे ॥ 6.51.34 ॥&lt;br&gt;&#xA;स तूत्पातांस्तदा दृष्ट्वा राक्षसानां भयावहान्।&lt;br&gt;&#xA;प्रादुर्भूतान् सुघोरांश्च धूम्राक्षो व्यथितोऽभवत् ॥ 6.51.35 ॥&lt;br&gt;&#xA;मुमुहू राक्षसाः सर्वे धूम्राक्षस्य पुरस्सराः ॥ 6.51.36 ॥&lt;br&gt;&#xA;ततः सुभीमो बहुभिर्निशाचरैर्वृतोऽभिनिष्क्रम्य रणोत्सुको बली।&lt;br&gt;&#xA;ददर्श तां राघवबाहुपालितां महौघकल्पां बहुवानरीं चमूम् ॥ 6.51.37 ॥&lt;/p&gt;</description>
    </item>
    <item>
      <title>०५२ धूम्नाक्षेण आक्रमणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/052_dhUmnAxeNa_AkramaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/052_dhUmnAxeNa_AkramaNam/</guid>
      <description>&lt;p&gt;धूम्राक्षं प्रेक्ष्य निर्यान्तं राक्षसं भीमविक्रमम्।&lt;br&gt;&#xA;विनेदुर्वानराः सर्वे प्रहृष्टा युद्धकाङ्क्षिणः ॥ 6.52.1 ॥&lt;br&gt;&#xA;तेषां सुतुमुलं युद्धं सञ्जज्ञे हरिरक्षसाम्।&lt;br&gt;&#xA;अन्योन्यं पादपैर्घोरं निघ्नतां शूलमुद्गरैः ॥ 6.52.2 ॥&lt;br&gt;&#xA;घोरैश्च परिघैश्चित्रैस्त्रिशूलैश्चापि संहतैः।&lt;br&gt;&#xA;राक्षसैर्वानरा घोरैर्विनिकृत्ताः समन्ततः ॥ 6.52.3 ॥&lt;br&gt;&#xA;राक्षसाश्चापि सङ्क्रुद्धा वानरान्निशितैः शरैः।&lt;br&gt;&#xA;विव्यधुर्घोरसङ्काशैः कङ्कपत्रैरजिह्मगैः ॥ 6.52.4 ॥&lt;br&gt;&#xA;ते गदाभिश्च भीमाभिः पट्टिशैः कूटमुद्गरैः ॥ 6.52.5 ॥&lt;br&gt;&#xA;विदार्यमाणा रक्षोभिर्वानरास्ते महाबलाः।&lt;br&gt;&#xA;अमर्षाज्जनितोद्धर्षाश्चक्रुः कर्माण्यभीतवत् ॥ 6.52.6 ॥&lt;br&gt;&#xA;शरनिर्भिन्नगात्रास्ते शूलनिर्भिन्नदेहिनः।&lt;br&gt;&#xA;जगृहुस्ते द्रुमांस्तत्र शिलाश्च हरियूथपाः ॥ 6.52.7 ॥&lt;br&gt;&#xA;ते भीमवेगा हरयो नर्दमानास्ततस्ततः।&lt;br&gt;&#xA;ममन्थू राक्षसान् भीमान्नामानि च बभाषिरे ॥ 6.52.8 ॥&lt;br&gt;&#xA;तद्वभूवाद्भुतं घोरं युद्धं वानररक्षसाम्।&lt;br&gt;&#xA;शिलाभिर्विविधाभिश्च बहुभिश्चैव पादपैः ॥ 6.52.9 ॥&lt;br&gt;&#xA;राक्षसा मथिताः केचिद्वानरैर्जितकाशिभिः।&lt;br&gt;&#xA;ववमू रुधिरं केचिन्मुखै रुधिरभोजनाः ॥ 6.52.10 ॥&lt;br&gt;&#xA;पार्श्वेषु दारिताः केचित् केचिद्राशीकृता द्रुमैः।&lt;br&gt;&#xA;शिलाभिश्चूर्णिताः केचित् केचिद्दन्तैर्विदारिताः ॥ 6.52.11 ॥&lt;br&gt;&#xA;ध्वजैर्विमथितैर्भग्नैः खरैश्च विनिपातितैः।&lt;br&gt;&#xA;रथैर्विध्वंसितैश्चापि पतितै रजनीचरैः ॥ 6.52.12 ॥&lt;br&gt;&#xA;गजेन्द्रैः पर्वताकारैः पर्वताग्रैर्वनौकसाम्।&lt;br&gt;&#xA;मथितैर्वाजिभिः कीर्णं सारोहैर्वसुधातलम् ॥ 6.52.13 ॥&lt;br&gt;&#xA;वानरैर्भीमविक्रान्तैराप्लुत्याप्लुत्य वेगितैः।&lt;br&gt;&#xA;राक्षसाः करजैस्तीक्ष्णैर्मुखेषु विनिकर्तिताः ॥ 6.52.14 ॥&lt;br&gt;&#xA;विवर्णवदना भूयो विप्रकीर्णशिरोरुहाः।&lt;br&gt;&#xA;मूढाः शोणितगन्धेन निपेतुर्धरणीतले ॥ 6.52.15 ॥&lt;br&gt;&#xA;अन्ये परमसङ्क्रुद्धा राक्षसा भीमनिस्वनाः।&lt;br&gt;&#xA;तलैरेवाभिधावन्ति वज्रस्पर्शसमैर्हरीन् ॥ 6.52.16 ॥&lt;br&gt;&#xA;मुष्टिभिश्चरणैर्दन्तैः पादपैश्चावपोथिताः।&lt;br&gt;&#xA;वानरैर्हन्यमानास्ते राक्षसा विप्रदुद्रुवुः ॥ 6.52.17 ॥&lt;br&gt;&#xA;सैन्यं तु विद्रुतं दृष्ट्वा धूम्राक्षो राक्षसर्षभः।&lt;br&gt;&#xA;क्रोधेन कदनं चक्रे वानराणां युयुत्सताम् ॥ 6.52.18 ॥&lt;br&gt;&#xA;प्रासैः प्रमथिताः केचिद्वानराः शोणितस्रवाः।&lt;br&gt;&#xA;मुद्गरैराहताः केचित् पतिता धरणीतले ॥ 6.52.19 ॥&lt;br&gt;&#xA;परिघैर्मथिताः केचिद्भिन्दिपालैर्विदारिताः।&lt;br&gt;&#xA;पट्टिशैराहताः केचिद्विह्वलन्तो गतासवः ॥ 6.52.20 ॥&lt;br&gt;&#xA;केचिद्विनिहताः शूलै रुधिरार्द्रा वनौकसः।&lt;br&gt;&#xA;केचिद्विद्राविता नष्टाः सबलै राक्षसैर्युधि ॥ 6.52.21 ॥&lt;br&gt;&#xA;विभिन्नहृदयाः केचिदेकपार्श्वेन दारिताः।&lt;br&gt;&#xA;विदारिता स्त्रिशूलैश्च केचिदान्त्रैर्विनिःसृताः ॥ 6.52.22 ॥&lt;br&gt;&#xA;तत्सुभीमं महायुद्धं हरिराक्षससङ्कुलम्।&lt;br&gt;&#xA;प्रबभौ शब्दबहुलं शिलापादपसङ्कुलम् ॥ 6.52.23 ॥&lt;br&gt;&#xA;धनुर्ज्यातन्त्रिमधुरं हिक्कातालसमन्वितम्।&lt;br&gt;&#xA;मन्दस्तनितसङ्गीतं युद्धगान्धर्वमाबभौ ॥ 6.52.24 ॥&lt;br&gt;&#xA;धूम्राक्षस्तु धनुष्पाणिर्वानरान् रणमूर्धनि।&lt;br&gt;&#xA;हसन् विद्रावयामास दिशस्तु शरवृष्टिभिः ॥ 6.52.25 ॥&lt;br&gt;&#xA;धूम्राक्षेणार्दितं सैन्यं व्यथितं दृश्य मारुतिः।&lt;br&gt;&#xA;अभ्यवर्तत सङ्क्रुद्धः प्रगृह्य विपुलां शिलाम् ॥ 6.52.26 ॥&lt;br&gt;&#xA;क्रोधाद्द्विगुणताम्राक्षः पितृतुल्यपराक्रमः।&lt;br&gt;&#xA;शिलां तां पातयामास धूम्राक्षस्य रथं प्रति ॥ 6.52.27 ॥&lt;br&gt;&#xA;आपतन्तीं शिलां दृष्ट्वा गदामुद्यम्य सम्भ्रमात्।&lt;br&gt;&#xA;रथादाप्लुत्य वेगेन वसुधायां व्यतिष्ठत ॥ 6.52.28 ॥&lt;br&gt;&#xA;सा प्रमथ्य रथं तस्य निपपात शिला भुवि।&lt;br&gt;&#xA;सचक्रकूबरं साश्वं सध्वजं सशरासनम् ॥ 6.52.29 ॥&lt;br&gt;&#xA;स भङ्क्त्वा तु रथं तस्य हनुमान् मारुतात्मजः।&lt;br&gt;&#xA;रक्षसां कदनं चक्रे सस्कन्धविटपैर्द्रुमैः ॥ 6.52.30 ॥&lt;br&gt;&#xA;विभिन्नशिरसो भूत्वा राक्षसाः शोणितोक्षिताः।&lt;br&gt;&#xA;द्रुमैः प्रव्यथिताश्चान्ये निपेतुर्धरणीतले ॥ 6.52.31 ॥&lt;br&gt;&#xA;विद्राव्य रासक्षं सैन्यं हनुमान् मारुतात्मजः।&lt;br&gt;&#xA;गिरेः शिखरमादाय धूम्राक्षमभिदुद्रुवे ॥ 6.52.32 ॥&lt;br&gt;&#xA;तमापतन्तं धूम्राक्षो गदामुद्यम्य वीर्यवान्।&lt;br&gt;&#xA;विनर्दमानः सहसा हनुमन्तमभिद्रवत् ॥ 6.52.33 ॥&lt;br&gt;&#xA;ततः क्रुद्धस्तु वेगेन गदां तां बहुकण्टकाम्।&lt;br&gt;&#xA;पातयामास धूम्राक्षो मस्तके तु हनूमतः ॥ 6.52.34 ॥&lt;br&gt;&#xA;ताडितः स तया तत्र गदया भीमरूपया ॥ 6.52.35 ॥&lt;br&gt;&#xA;स कपिर्मारुतबलस्तं प्रहारमचिन्तयन्।&lt;br&gt;&#xA;धूम्राक्षस्य शिरोमध्ये गिरिशृङ्गमपातयत् ॥ 6.52.36 ॥&lt;br&gt;&#xA;स विह्वलितसर्वाङ्गो गिरिशृङ्गेण ताडितः।&lt;br&gt;&#xA;पपात सहसा भूमौ विकीर्ण इव पर्वतः ॥ 6.52.37 ॥&lt;br&gt;&#xA;धूम्राक्षं निहतं दृष्टवा हतशेषा निशाचराः।&lt;br&gt;&#xA;त्रस्ताः प्रविविशुर्लङ्कां वध्यमानाः प्लवङ्गमैः ॥ 6.52.38 ॥&lt;br&gt;&#xA;स तु पवनसुतो निहत्य शत्रुं क्षतजवहाः सरितश्च सन्निकीर्य।&lt;br&gt;&#xA;रिपुवधजनितश्रमो महात्मा मुदमगमत् कपिभिश्च पूज्यमानः ॥ 6.52.39 ॥&lt;/p&gt;</description>
    </item>
    <item>
      <title>०५३ रावणेन वज्रदंष्ट्रप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/053_rAvaNena_vajradaMShTrapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/053_rAvaNena_vajradaMShTrapreShaNam/</guid>
      <description>&lt;p&gt;धूम्राक्षं निहतं श्रुत्वा रावणो राक्षसेश्वरः।&lt;br&gt;&#xA;क्रोधेन महताऽऽविष्टो निश्वसन्नुरगो यथा ॥ 6.53.1 ॥&lt;br&gt;&#xA;दीर्घमुष्णं विनिश्वस्य क्रोधेन कलुषीकृतः।&lt;br&gt;&#xA;अब्रवीद्राक्षसं शूरं वज्रदंष्ट्रं महाबलम् ॥ 6.53.2 ॥&lt;br&gt;&#xA;गच्छ त्वं वीर निर्याहि राक्षसैः परिवारितः।&lt;br&gt;&#xA;जहि दाशरथिं रामं सुग्रीवं वानरैः सह ॥ 6.53.3 ॥&lt;br&gt;&#xA;तथेत्युक्त्वा द्रुततरं मायावी राक्षसेश्वरः।&lt;br&gt;&#xA;निर्जगाम बलै सार्धं बहुभिः परिवारितः ॥ 6.53.4 ॥&lt;br&gt;&#xA;नागैरश्वैः खरैरुष्ट्रैः संयुक्तः सुसामाहितः।&lt;br&gt;&#xA;पताकाध्वजचित्रैश्च रथैश्च समलङ्कृतः ॥ 6.53.5 ॥&lt;br&gt;&#xA;ततो विचित्रकेयूरमुकुटैश्च विभूषितः।&lt;br&gt;&#xA;तनुत्राणि च संरुद्ध्य सधनुर्निर्ययौ द्रुतम् ॥ 6.53.6 ॥&lt;br&gt;&#xA;पताकालङ्कृतं दीप्तं तप्तकाञ्चनभूषणम्।&lt;br&gt;&#xA;रथं प्रदक्षिणं कृत्वा समारोहच्चमूपतिः ॥ 6.53.7 ॥&lt;br&gt;&#xA;यष्टिभिस्तोमरैश्चित्रैः शूलैश्च मुसलैरपि।&lt;br&gt;&#xA;भिन्दिपालैश्च पाशैश्च शक्तिभिः पट्टिशैरपि ॥ 6.53.8 ॥&lt;br&gt;&#xA;पदातयश्च निर्यान्ति विविधाः शस्त्रपाणयः।&lt;br&gt;&#xA;विचित्रवाससः सर्वे दीप्ता राक्षसपुङ्गवाः ॥ 6.53.9 ॥&lt;br&gt;&#xA;गजा मदोत्कटाः शूराश्चलन्त इव पर्वताः।&lt;br&gt;&#xA;ते युद्धकुशलै रूढास्तोमराङ्कुशपाणिभिः ॥ 6.53.10 ॥&lt;br&gt;&#xA;अन्ये लक्षणसंयुक्ताः शूरारूढा महाबलाः ॥ 6.53.11 ॥&lt;br&gt;&#xA;तद्राक्षसबलं घोरं विप्रस्थितमशोभत।&lt;br&gt;&#xA;प्रावृट्काले यथा मेघा नर्दमानाः सविद्युतः ॥ 6.53.12 ॥&lt;br&gt;&#xA;निस्सृता दक्षिणद्वारादङ्गदो यत्र यूथपः।&lt;br&gt;&#xA;तेषां निष्क्रममाणानामशुभं समजायत ॥ 6.53.13 ॥&lt;br&gt;&#xA;आकाशाद्विघनात्तीव्रा उल्काश्चाभ्यपतंस्तदा।&lt;br&gt;&#xA;वमन्त्यः पावकज्वालाः शिवा घोरं ववाशिरे ॥ 6.53.14 ॥&lt;br&gt;&#xA;व्याहरन्ति मृगा घोरा रक्षसां निधनं तदा।&lt;br&gt;&#xA;समापतन्तो योधास्तु प्रास्खलन् भयमोहिताः ॥ 6.53.15 ॥&lt;br&gt;&#xA;एतानौत्पातिकान् दृष्ट्वा वज्रदंष्ट्रो महाबलः।&lt;br&gt;&#xA;धैर्यमालम्ब्य तेजस्वी निर्जगाम रणोत्सुकः ॥ 6.53.16 ॥&lt;br&gt;&#xA;तांस्तु निष्क्रमतो दृष्ट्वा वानरा जितकाशिनः।&lt;br&gt;&#xA;प्रणेदुः सुमहानादान् पूरयंश्च दिशो दश ॥ 6.53.17 ॥&lt;br&gt;&#xA;ततः प्रवृत्तं तुमुलं हरीणां राक्षसैः सह।&lt;br&gt;&#xA;घोराणां भीमरूपाणामन्योन्यवधकाङ्क्षिणाम् ॥ 6.53.18 ॥&lt;br&gt;&#xA;निष्पतन्तो महोत्साहा भिन्नदेहशिरोधराः।&lt;br&gt;&#xA;रुधिरोक्षितसर्वाङ्गा न्यपतन् जगतीतले ॥ 6.53.19 ॥&lt;br&gt;&#xA;केचिदन्योन्यमासाद्य शूराः परिघपाणयः।&lt;br&gt;&#xA;चिक्षिपुर्विविधं शस्त्रं समरेष्वनिवर्तिनः ॥ 6.53.20 ॥&lt;br&gt;&#xA;द्रुमाणां च शिलानां च शस्त्राणां चापि निस्वनः।&lt;br&gt;&#xA;श्रूयते सुमहांस्तत्र घोरो हृदयभेदनः ॥ 6.53.21 ॥&lt;br&gt;&#xA;रथनेमिस्वनस्तत्र धनुषश्चापि निस्वनः।&lt;br&gt;&#xA;शङ्खभेरीमृदङ्गानां बभूव तुमुलः स्वनः ॥ 6.53.22 ॥&lt;br&gt;&#xA;केचिदस्त्राणि संसृज्य बाहुयुद्धमकुर्वत ॥ 6.53.23 ॥&lt;br&gt;&#xA;जानुभिश्च हताः केचिद्भिन्नदेहाश्च राक्षसाः।&lt;br&gt;&#xA;शिलाभिश्चूर्णिताः केचिद्वानरैर्युद्धदुर्मदैः ॥ 6.53.24 ॥&lt;br&gt;&#xA;वज्रदंष्ट्रो भृशं बाणै रणे वित्रासयन् हरीन्।&lt;br&gt;&#xA;चचार लोकसंहारे पाशहस्त इवान्तकः ॥ 6.53.25 ॥&lt;br&gt;&#xA;बलवन्तोऽस्त्रविदुषो नानाप्रहरणा रणे।&lt;br&gt;&#xA;जघ्नुर्वानरसैन्यानि राक्षसाः क्रोधमूर्च्छिताः ॥ 6.53.26 ॥&lt;br&gt;&#xA;निघ्नुतो राक्षसान् दृष्ट्वा सर्वान् वालिसुतो रणे।&lt;br&gt;&#xA;क्रोधेन द्विगुणाविष्टः संवर्तक इवानलः ॥ 6.53.27 ॥&lt;br&gt;&#xA;अङ्गदः क्रोधताम्राक्षः सिंहः क्षुद्रमृगानिव।&lt;br&gt;&#xA;चकार कदनं घोरं शक्रतुल्यपराक्रमः ॥ 6.53.28 ॥&lt;br&gt;&#xA;अङ्गदाभिहतास्तत्र राक्षसा भीमविक्रमाः।&lt;br&gt;&#xA;विभिन्नशिरसः पेतुर्विकृत्ता इव पादपाः ॥ 6.53.29 ॥&lt;br&gt;&#xA;रथैरश्वैर्ध्वजैश्चित्रैः शरीरैर्हरिरक्षसाम्।&lt;br&gt;&#xA;रुधिरेण च सञ्छन्ना भूमिर्भयकरी तदा ॥ 6.53.30 ॥&lt;br&gt;&#xA;हारकेयूरवस्त्रैश्च शस्त्रैश्च समलङ्कृता।&lt;br&gt;&#xA;भूमिर्भाति रणे तत्र शारदीव यथा निशा ॥ 6.53.31 ॥&lt;br&gt;&#xA;अङ्गदस्य च वेगेन तद्राक्षसबलं महत्।&lt;br&gt;&#xA;प्राकम्पत तदा तत्र पवनेनाम्बुदो यथा ॥ 6.53.32 ॥&lt;/p&gt;</description>
    </item>
    <item>
      <title>०५४ युद्धे वज्रदंष्ट्राक्रमणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/054_yuddhe_vajradaMShTrAkramaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/054_yuddhe_vajradaMShTrAkramaNam/</guid>
      <description>&lt;p&gt;बलस्य च निघातेन अङ्गदस्य जयेन च।&lt;br&gt;&#xA;राक्षसः क्रोधमाविष्टो वज्रदंष्ट्रो महाबलः ॥ 6.54.1 ॥&lt;br&gt;&#xA;स विस्फार्य धनुर्घोरं शक्राशनिसमस्वनम्।&lt;br&gt;&#xA;वानराणामनीकानि प्राकिरच्छरवृष्टिभिः ॥ 6.54.2 ॥&lt;br&gt;&#xA;राक्षसाश्चापि मुख्यास्ते रथेषु समवस्थिताः।&lt;br&gt;&#xA;नानाप्रहरणाः शूराः प्रायुद्ध्यन्त तदा रणे ॥ 6.54.3 ॥&lt;br&gt;&#xA;वानराणां तु शूरा ये सर्वे ते प्लवगर्षभाः।&lt;br&gt;&#xA;आयुद्ध्यन्त शिलाहस्ताः समवेताः समन्ततः ॥ 6.54.4 ॥&lt;br&gt;&#xA;तत्रायुधसहस्राणि तस्मिन्नायोधने भृशम्।&lt;br&gt;&#xA;राक्षसाः कपिमुख्येषु पातयाञ्चक्रिरे तदा ॥ 6.54.5 ॥&lt;br&gt;&#xA;वानराश्चापि रक्षस्सु गिरीन् वृक्षान् महाशिलाः।&lt;br&gt;&#xA;प्रवीराः पातयामासुर्मत्तवारणसन्निभाः ॥ 6.54.6 ॥&lt;br&gt;&#xA;शूराणां युद्ध्यमानानां समरेष्वनिवर्तिनाम्।&lt;br&gt;&#xA;तद्राक्षसगणानां च सुयुद्धं समवर्तत ॥ 6.54.7 ॥&lt;br&gt;&#xA;प्रभिन्नशिरसः केचिद्भिन्नैः पादैश्च बाहुभिः।&lt;br&gt;&#xA;शस्त्रैरर्पितदेहास्तु रुधिरेण समुक्षिताः ॥ 6.54.8 ॥&lt;br&gt;&#xA;हरयो राक्षसाश्चैव शेरते गां समाश्रिताः।&lt;br&gt;&#xA;कङ्कगृध्रवलैराढ्या गोमायुगणसङ्कुलाः ॥ 6.54.9 ॥&lt;br&gt;&#xA;कबन्धानि समुत्पेतुर्भीरुणां भीषणानि वै ॥ 6.54.10 ॥&lt;br&gt;&#xA;भुजपाणिशिरश्छिन्नाश्छिन्नकायाश्च भूतले।&lt;br&gt;&#xA;वानरा राक्षसाश्चापि निपेतुस्तत्र वै रणे ॥ 6.54.11 ॥&lt;br&gt;&#xA;ततो वानरसैन्येन हन्यमानं निशाचरम्।&lt;br&gt;&#xA;प्राभज्यत बलं सर्वं वज्रदंष्ट्रस्य पश्यतः ॥ 6.54.12 ॥&lt;br&gt;&#xA;राक्षसान् भयवित्रस्तान् हन्यमानान् प्लवङ्गमैः।&lt;br&gt;&#xA;दृष्ट्वा स रोषताम्राक्षो वज्रदंष्ट्रः प्रतापवान् ॥ 6.54.13 ॥&lt;br&gt;&#xA;प्रविवेश धनुष्पाणिस्त्रासयन् हरिवाहिनीम्।&lt;br&gt;&#xA;शरैर्विदारयामास कङ्कपत्रैरजिह्मगैः ॥ 6.54.14 ॥&lt;br&gt;&#xA;बिभेद वानरांस्तत्र सप्ताष्टौ नव पञ्च च।&lt;br&gt;&#xA;विव्याध परमक्रुद्धो वज्रदंष्ट्रः प्रतापवान् ॥ 6.54.15 ॥&lt;br&gt;&#xA;त्रस्ताः सर्वे हरिगणाः शरैः सङ्कृत्तकन्धराः।&lt;br&gt;&#xA;अङ्गदं सम्प्रधावन्ति प्रजापतिमिव प्रजाः ॥ 6.54.16 ॥&lt;br&gt;&#xA;ततो हरिगणान् भग्नान् दृष्ट्वा वालिसुतस्तदा।&lt;br&gt;&#xA;क्रोधेन वज्रदंष्ट्रं तमुदीक्षन्तमुदैक्षत ॥ 6.54.17 ॥&lt;br&gt;&#xA;वज्रदंष्ट्रोऽङ्गदश्चोभौ सङ्गतौ हरिराक्षसौ।&lt;br&gt;&#xA;चेरतुः परमक्रुद्धौ हरिमत्तगजाविव ॥ 6.54.18 ॥&lt;br&gt;&#xA;ततः शरसहस्रेण वालिपुत्रं महाबलः।&lt;br&gt;&#xA;जघान मर्मदेशेषु मातङ्गमिव तोमरैः ॥ 6.54.19 ॥&lt;br&gt;&#xA;रुधिरोक्षितसर्वाङ्गो वालिसूनुर्महाबलः।&lt;br&gt;&#xA;चिक्षेप वज्रदंष्ट्राय वृक्षं भीमपराक्रमः ॥ 6.54.20 ॥&lt;br&gt;&#xA;दृष्ट्वाऽऽपतन्तं तं वृक्षमसम्भ्रान्तश्च राक्षसः।&lt;br&gt;&#xA;चिच्छेद बहुधा सोऽपि निकृत्तः पतितो भुवि ॥ 6.54.21 ॥&lt;br&gt;&#xA;तं दृष्ट्वा वज्रदंष्ट्रस्य विक्रमं प्लवगर्षभः।&lt;br&gt;&#xA;प्रगृह्य विपुलं शैलं चिक्षेप च ननाद च ॥ 6.54.22 ॥&lt;br&gt;&#xA;समापतन्तं तं दृष्ट्वा रथादाप्लुत्य वीर्यवान्।&lt;br&gt;&#xA;गदापाणिरसम्भ्रान्तः पृथिव्यां समतिष्ठत ॥ 6.54.23 ॥&lt;br&gt;&#xA;साऽङ्गदेन गदाऽऽक्षिप्ता गत्वा तु रणमूर्धनि ॥ 6.54.24 ॥&lt;br&gt;&#xA;सचक्रकूबरं साश्वं प्रममाथ रथं तदा ॥ 6.54.25 ॥&lt;br&gt;&#xA;ततोऽन्यं गिरिमाक्षिप्य विपुलं द्रुमभूषितम्।&lt;br&gt;&#xA;वज्रदंष्ट्रस्य शिरसि पातयामास सोऽङ्गदः ॥ 6.54.26 ॥&lt;br&gt;&#xA;अभवच्छोणितोद्गारी वज्रदंष्ट्रः स मूर्च्छितः।&lt;br&gt;&#xA;मुहूर्तमभवन्मूढो गदामालिङ्ग्य निःश्वसन् ॥ 6.54.27 ॥&lt;br&gt;&#xA;जघान परमक्रुद्धो वक्षोदेशे निशाचरः।&lt;br&gt;&#xA;गदां त्यक्त्वा ततस्तत्र मुष्टियुद्धमवर्तत ॥ 6.54.28 ॥&lt;br&gt;&#xA;रुधिरोद्गारिणो तौ तु प्रहरैर्जनितश्रमौ।&lt;br&gt;&#xA;बभूवतुः सुविक्रान्तावङ्गारकबुधाविव ॥ 6.54.29 ॥&lt;br&gt;&#xA;ततः परमतेजस्वी अङ्गदः कपिकुञ्जरः।&lt;br&gt;&#xA;उत्पाट्य वृक्षं स्थितवान् बहुपुष्पफलाञ्चितम् ॥ 6.54.30 ॥&lt;br&gt;&#xA;जग्राह चार्षभं चर्म खड्गं च विपुलं शुभम्।&lt;br&gt;&#xA;किङ्किणीजालसञ्छन्नं चर्मणा च परिष्कृतम् ॥ 6.54.31 ॥&lt;br&gt;&#xA;विचित्रांश्चेरतुर्मार्गान् रुषितौ कपिराक्षसौ।&lt;br&gt;&#xA;जघ्नतुश्च तदाऽन्योन्यं निर्दयं जयकाङ्क्षिणौ ॥ 6.54.32 ॥&lt;br&gt;&#xA;व्रणैः सास्त्रैरशोभेतां पुष्पिताविव किंशुकौ।&lt;br&gt;&#xA;युद्ध्यमानौ परिश्रान्तौ जानुभ्यामवनीं गतौ ॥ 6.54.33 ॥&lt;br&gt;&#xA;निमेषान्तरमात्रेण अङ्गदः कपिकुञ्जरः।&lt;br&gt;&#xA;उदतिष्ठत दीप्ताक्षो दण्डाहत इवोरगः ॥ 6.54.34 ॥&lt;br&gt;&#xA;निर्मलेन सुधौतेन खड्गेनास्य महच्छिरः।&lt;br&gt;&#xA;जघान वज्रदंष्ट्रस्य वालिसूनुर्महाबलः ॥ 6.54.35 ॥&lt;br&gt;&#xA;रुधिरोक्षितगात्रस्य बभूव पतितं द्विधा।&lt;br&gt;&#xA;सरोषपरिवृत्ताक्षं शुभं खड्गहतं शिरः ॥ 6.54.36 ॥&lt;br&gt;&#xA;त्रस्ताः प्रत्यपतन् लङ्कां वध्यमानाः प्लवङ्गमै।&lt;br&gt;&#xA;विषण्णवदना दीना ह्रिया किञ्चिदवाङ्मुखाः ॥ 6.54.37 ॥&lt;br&gt;&#xA;निहत्य तं वज्रधरप्रभावः स वालिसूनुः कपिसैन्यमध्ये।&lt;br&gt;&#xA;जगाम हर्षं महितो महाबलः सहस्रनेत्रस्त्रिदशैरिवावृतः ॥ 6.54.38 ॥&lt;/p&gt;</description>
    </item>
    <item>
      <title>०५५ रावणेन अकम्पनप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/055_rAvaNena_akampanapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/055_rAvaNena_akampanapreShaNam/</guid>
      <description>&lt;p&gt;वज्रदंष्ट्रं हतं श्रुत्वा वालिपुत्रेण रावणः।&lt;br&gt;&#xA;बलाध्यक्षमुवाचेदं कृताञ्जलिमवस्थितम् ॥ 6.55.1 ॥&lt;br&gt;&#xA;शीघ्रं निर्यान्तु दुर्धर्षा राक्षसा भीमविक्रमाः।&lt;br&gt;&#xA;अकम्पनं पुरस्कृत्य सर्वशस्त्रप्रकोविदम् ॥ 6.55.2 ॥&lt;br&gt;&#xA;एष शास्ता च गोप्ता च नेता च युधि सम्मतः।&lt;br&gt;&#xA;भूतिकामश्च मे नित्यं नित्यं च समरप्रियः ॥ 6.55.3 ॥&lt;br&gt;&#xA;एष जेष्यति काकुत्स्थौ सुग्रीवं च महाबलम्।&lt;br&gt;&#xA;वानरांश्चापरान् घोरान् हनिष्यति परन्तपः ॥ 6.55.4 ॥&lt;br&gt;&#xA;परिगृह्य स तामाज्ञां रावणस्य महाबलः।&lt;br&gt;&#xA;बलं सन्त्वरयामास तदा लघुपराक्रमः ॥ 6.55.5 ॥&lt;br&gt;&#xA;ततो नानाप्रहरणा भीमाक्षा भीमदर्शनाः।&lt;br&gt;&#xA;निष्पेतू रक्षसां मुख्या बलाध्यक्षप्रचोदिताः ॥ 6.55.6 ॥&lt;br&gt;&#xA;मेघाभो मेघवर्णश्च मेघस्वनमहास्वनः।&lt;br&gt;&#xA;राक्षसैः संवृतो भीमैस्तदा निर्यात्यकम्पनः ॥ 6.55.7 ॥&lt;br&gt;&#xA;न हि कम्पयितुं शक्यः सुरैरपि महामृधे।&lt;br&gt;&#xA;अकम्पनस्ततस्तेषामादित्य इव तेजसा ॥ 6.55.8 ॥&lt;br&gt;&#xA;तस्य निर्धावमानस्य संरब्धस्य युयत्सया।&lt;br&gt;&#xA;अकस्माद्दैन्यमागच्छद्धयानां रथवाहिनाम् ॥ 6.55.9 ॥&lt;br&gt;&#xA;व्यस्फुरन्नयनं चास्य सव्यं युद्धाभिनन्दिनः।&lt;br&gt;&#xA;विवर्णो मुखवर्णश्च गद्गदश्चाभवत् स्वनः ॥ 6.55.10 ॥&lt;br&gt;&#xA;अभवत् सुदिने चापि दुर्दिनं रूक्षमारुतम्।&lt;br&gt;&#xA;ऊचुः खगा मृगाः सर्वे वाचः क्रूरा भयावहाः ॥ 6.55.11 ॥&lt;br&gt;&#xA;स सिंहोपचितस्कन्धः शार्दूलसमविक्रमः।&lt;br&gt;&#xA;तानुत्पातानचिन्त्यैव निर्जगाम रणाजिरम् ॥ 6.55.12 ॥&lt;br&gt;&#xA;तदा निर्गच्छतस्तस्य रक्षसः सह राक्षसैः।&lt;br&gt;&#xA;बभूव सुमहान्नादः क्षोभयन्निव सागरम् ॥ 6.55.13 ॥&lt;br&gt;&#xA;तेन शब्देन वित्रस्ता वानराणां महाचमूः।&lt;br&gt;&#xA;द्रुमशैलप्रहरणा योद्धुं समवतिष्ठत ॥ 6.55.14 ॥&lt;br&gt;&#xA;तेषां युद्धं महारौद्रं सञ्जज्ञे हरिरक्षसाम्।&lt;br&gt;&#xA;रामरावणयोरर्थे समभित्यक्तजीविनाम् ॥ 6.55.15 ॥&lt;br&gt;&#xA;सर्वे ह्यति बलाः शूराः सर्वे पर्वतसन्निभाः।&lt;br&gt;&#xA;हरयो राक्षसाश्चैव परस्परजिघांसवः ॥ 6.55.16 ॥&lt;br&gt;&#xA;तेषां विनर्दतां शब्दः संयुगेऽतितरस्विनाम्।&lt;br&gt;&#xA;सुश्रुवे सुमहान् क्रोधादन्योन्यमभिगर्जताम् ॥ 6.55.17 ॥&lt;br&gt;&#xA;रजश्चारुणवर्णाभं सुभीममभवद्भृशम्।&lt;br&gt;&#xA;उद्भूतं हरिरक्षोभिः संरुरोध दिशो दश ॥ 6.55.18 ॥&lt;br&gt;&#xA;अन्योन्यं रजसा तेन कौशेयोद्धूतपाण्डुना।&lt;br&gt;&#xA;संवृतानि च भूतानि ददृशुर्न रणाजिरे ॥ 6.55.19 ॥&lt;br&gt;&#xA;न ध्वजा न पताका वा चर्म वा तुरगोऽपि वा।&lt;br&gt;&#xA;आयुधं स्यन्दनं वाऽपि ददृशे तेन रेणुना ॥ 6.55.20 ॥&lt;br&gt;&#xA;शब्दश्च सुमहांस्तेषां नर्दतामभिधावताम्।&lt;br&gt;&#xA;श्रूयते तुमुले युद्धे न रूपाणि चकाशिरे ॥ 6.55.21 ॥&lt;br&gt;&#xA;हरीनेव सुसङ्क्रुद्धा हरयो जघ्नुराहवे।&lt;br&gt;&#xA;राक्षसाश्चापि रक्षांसि निजघ्नुस्तिमिरे तदा ॥ 6.55.22 ॥&lt;br&gt;&#xA;परांश्चैव विनिघ्नन्तः स्वांश्च वानरराक्षसाः।&lt;br&gt;&#xA;रुधिरार्द्रां तदा चक्रुर्महीं पङ्कानुलेपनाम् ॥ 6.55.23 ॥&lt;br&gt;&#xA;ततस्तु रुधिरौघेण सिक्तं व्यपगतं रजः।&lt;br&gt;&#xA;शरीरशवसङ्कीर्णा बभूव च वसुन्धरा ॥ 6.55.24 ॥&lt;br&gt;&#xA;द्रुमशक्तिशिलाप्रासैर्गदापरिघतोमरैः।&lt;br&gt;&#xA;हरयो राक्षसाश्चैव जघ्नुरन्योन्यमोजसा ॥ 6.55.25 ॥&lt;br&gt;&#xA;बाहुभिः परिघाकारैर्युद्ध्यन्तः पर्वतोपमाः।&lt;br&gt;&#xA;हरयो भीमकर्माणो राक्षसान् जघ्नुराहवे ॥ 6.55.26 ॥&lt;br&gt;&#xA;राक्षसास्त्वपि सङ्क्रुद्धाः प्रासतोमरपाणयः।&lt;br&gt;&#xA;कपीन्निजघ्निरे तत्र शस्त्रैः परमदारुणैः ॥ 6.55.27 ॥&lt;br&gt;&#xA;अकम्पनः सुसङ्क्रुद्धो राक्षसानां चमूपतिः।&lt;br&gt;&#xA;संहर्षयति तान् सर्वान् राक्षसान् भीमविक्रमान् ॥ 6.55.28 ॥&lt;br&gt;&#xA;हरयस्त्वपि सक्षांसि महाद्रुममहाश्मभिः।&lt;br&gt;&#xA;विदारयन्त्यभिक्रम्य शस्त्राण्याच्छिद्य वीर्यतः ॥ 6.55.29 ॥&lt;br&gt;&#xA;एतस्मिन्नन्तरे वीरा हरयः कुमुदो नलः।&lt;br&gt;&#xA;मैन्दश्च द्विविदः क्रुद्धाश्चक्रुर्वेगमनुत्तमम् ॥ 6.55.30 ॥&lt;br&gt;&#xA;कदनं सुमहच्चक्रुर्लीलया हरियूथपाः।&lt;br&gt;&#xA;ममन्थू राक्षसान् सर्वे वानरा गणशो भृशम् ॥ 6.55.31 ॥&lt;/p&gt;</description>
    </item>
    <item>
      <title>०५६ अकम्पनेन युद्धभूमिप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/056_akampanena_yuddhabhUmipraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/056_akampanena_yuddhabhUmipraveshaH/</guid>
      <description>&lt;p&gt;तद्दृष्ट्वा सुमहत् कर्म कृतं वानरसत्तमैः।&lt;br&gt;&#xA;क्रोधमाहारयामास युधि तीव्रमकम्पनः ॥ 6.56.1 ॥&lt;br&gt;&#xA;क्रोधमूर्च्छितरूपस्तु धून्वन् परमकार्मुकम्।&lt;br&gt;&#xA;दृष्ट्वा तु कर्म शत्रूणां सारथिं वाक्यमब्रवीत् ॥ 6.56.2 ॥&lt;br&gt;&#xA;तत्रैव तावत्त्वरितं रथं प्रापय सारथे।&lt;br&gt;&#xA;यत्रैते बहवो घ्नन्ति सुबहून् राक्षसान् रणे ॥ 6.56.3 ॥&lt;br&gt;&#xA;एतेऽत्र बलवन्तो हि भीमकायाश्च वानराः।&lt;br&gt;&#xA;द्रुमशैलप्रहरणास्तिष्ठन्ति प्रमुखे मम ॥ 6.56.4 ॥&lt;br&gt;&#xA;एतान्निहन्तुमिच्छामि समरश्लाघिनो ह्यहम्।&lt;br&gt;&#xA;एतैः प्रमथितं सर्वं दृश्यते राक्षसं बलम् ॥ 6.56.5 ॥&lt;br&gt;&#xA;ततः प्रजवनाश्वेन रथेन रथिनां वरः।&lt;br&gt;&#xA;हरीनभ्यहनत् क्रोधाच्छरजालैरकम्पनः ॥ 6.56.6 ॥&lt;br&gt;&#xA;न स्थातुं वानराः शेकुः किं पुनर्योद्धुमाहवे।&lt;br&gt;&#xA;अकम्पनशरैर्भग्नाः सर्व एव विदुद्रुवुः ॥ 6.56.7 ॥&lt;br&gt;&#xA;तान् मृत्युवशमापन्नानकम्पनवशं गतान्।&lt;br&gt;&#xA;समीक्ष्य हनुमान् ज्ञातीनुपतस्थे महाबलः ॥ 6.56.8 ॥&lt;br&gt;&#xA;तं महाप्लवगं दृष्ट्वा सर्वे प्लवगयूथपाः।&lt;br&gt;&#xA;समेत्य समरे वीराः संहृष्टाः पर्यवारयन् ॥ 6.56.9 ॥&lt;br&gt;&#xA;अवस्थितं हनूमन्तं ते दृष्ट्वा हरियूथपाः।&lt;br&gt;&#xA;बभूवुर्बलवन्तो हि बलवन्तं समाश्रिताः ॥ 6.56.10 ॥&lt;br&gt;&#xA;अकम्पनस्तु शैलाभं हनूमन्तमवस्थितम्।&lt;br&gt;&#xA;महेन्द्र इव धाराभिः शरैरभिववर्ष ह ॥ 6.56.11 ॥&lt;br&gt;&#xA;अचिन्तयित्वा बाणौघान् शरीरे पतितान् शितान्।&lt;br&gt;&#xA;अकम्पनवधार्थाय मनो दध्रे महाबलः ॥ 6.56.12 ॥&lt;br&gt;&#xA;स प्रसह्य महातेजा हनूमान् मारुतात्मजः।&lt;br&gt;&#xA;अभिदुद्राव तद्रक्षः कम्पयन्निव मेदिनीम् ॥ 6.56.13 ॥&lt;br&gt;&#xA;तस्याभिनर्दमानस्य दीप्यमानस्य तेजसा।&lt;br&gt;&#xA;बभूव रूपं दुर्धर्षं दीप्तस्येव विभावसोः ॥ 6.56.14 ॥&lt;br&gt;&#xA;आत्मानमप्रहरणं ज्ञात्वा क्रोधसमन्वितः।&lt;br&gt;&#xA;शैलमुत्पाटयामास वेगेन हरिपुङ्गवः ॥ 6.56.15 ॥&lt;br&gt;&#xA;तं गृहीत्वा महाशैलं पाणिनैकेन मारुतिः।&lt;br&gt;&#xA;स विनद्य महानादं भ्रामयामास वीर्यवान् ॥ 6.56.16 ॥&lt;br&gt;&#xA;ततस्तमभिदुद्राव राक्षसेन्द्रमकम्पनम्।&lt;br&gt;&#xA;पुरा हि नमुचिं सङ्ख्ये वज्रेणेव पुरन्दरः ॥ 6.56.17 ॥&lt;br&gt;&#xA;अकम्पनस्तु तद्दृष्ट्वा गिरिशृङ्गं समुद्यतम्।&lt;br&gt;&#xA;दूरादेव महाबाणैरर्धचन्द्रैर्व्यदारयत् ॥ 6.56.18 ॥&lt;br&gt;&#xA;तत्पर्वताग्रमाकाशे रक्षोबाणविदारितम्।&lt;br&gt;&#xA;विशीर्णं पतितं दृष्ट्वा हनुमान् क्रोधमूर्च्छितः ॥ 6.56.19 ॥&lt;br&gt;&#xA;सोऽश्वकर्णं समासाद्य रोषदर्पान्वितो हरिः।&lt;br&gt;&#xA;तूर्णमुत्पाटयामास महागिरिमिवोच्छ्रितम् ॥ 6.56.20 ॥&lt;br&gt;&#xA;तं गृहीत्वा महास्कन्धं सोऽश्वकर्णं महाद्युतिः।&lt;br&gt;&#xA;प्रहस्य परया प्रीत्या भ्रामयामास संयुगे ॥ 6.56.21 ॥&lt;br&gt;&#xA;प्रधावन्नूरुवेगेन प्रभञ्जंस्तरसा द्रुमान्।&lt;br&gt;&#xA;हनुमान् परमक्रुद्धश्चरणैर्दारयत् क्षितिम् ॥ 6.56.22 ॥&lt;br&gt;&#xA;गजांश्च सगजारोहान् सरथान् रथिनस्तथा।&lt;br&gt;&#xA;जघान हनुमान् धीमान् राक्षसांश्च पदातिगान् ॥ 6.56.23 ॥&lt;br&gt;&#xA;तमन्तकमिव क्रुद्धं समरे प्राणहारिणम्।&lt;br&gt;&#xA;हनुमन्तमभिप्रेक्ष्य राक्षसा विप्रदुद्रुवुः ॥ 6.56.24 ॥&lt;br&gt;&#xA;तमापतन्तं सङ्क्रुद्धं राक्षसानां भयावहम्।&lt;br&gt;&#xA;ददर्शाकम्पनो वीरश्चुक्रोध च ननाद च ॥ 6.56.25 ॥&lt;br&gt;&#xA;स चतुर्दशभिर्बाणैः शितैर्देहविदारणैः।&lt;br&gt;&#xA;निर्बिभेद हनूमन्तं महावीर्यमकम्पनः ॥ 6.56.26 ॥&lt;br&gt;&#xA;स तदा प्रतिविद्धस्तु बह्वीभिः शरवृष्टिभिः।&lt;br&gt;&#xA;हनुमान् ददृशे वीरः प्ररूढ इव सानुमान् ॥ 6.56.27 ॥&lt;br&gt;&#xA;विरराज महाकायो महावीर्यो महामनाः।&lt;br&gt;&#xA;पुष्पिताशोकसङ्काशो विधूम इव पावकः ॥ 6.56.28 ॥&lt;br&gt;&#xA;ततोऽन्यं वृक्षमुत्पाट्य कत्वा वेगमनुत्तमम्।&lt;br&gt;&#xA;शिरस्यभिजघानाशु राक्षसेन्द्रमकम्पनम् ॥ 6.56.29 ॥&lt;br&gt;&#xA;स वृक्षेण हतस्तेन सक्रोधेन महात्मना।&lt;br&gt;&#xA;राक्षशो वानरेन्द्रेण पपात च ममार च ॥ 6.56.30 ॥&lt;br&gt;&#xA;तं दृष्ट्वा निहतं भूमौ राक्षसेन्द्रमकम्पनम्।&lt;br&gt;&#xA;व्यथिता राक्षसाः सर्वे क्षितिकम्प इव द्रुमाः ॥ 6.56.31 ॥&lt;br&gt;&#xA;त्यक्तप्रहरणाः सर्वे राक्षसास्ते पराजिताः।&lt;br&gt;&#xA;लङ्कामभिययुस्त्रस्ता वानरैस्तैरभिद्रुताः ॥ 6.56.32 ॥&lt;br&gt;&#xA;ते मुक्तकेशाः सम्भ्रान्ता भग्नमानाः पराजिताः।&lt;br&gt;&#xA;स्रवच्छ्रमजलैरङ्गैः श्वसन्तो विप्रदुद्रुवुः ॥ 6.56.33 ॥&lt;br&gt;&#xA;अन्योन्यं प्रममन्थुस्ते विविशुर्नगरं भयात्।&lt;br&gt;&#xA;पृष्ठतस्ते सुसम्मूढाः प्रेक्षमाणा मुहुर्मुहुः ॥ 6.56.34 ॥&lt;br&gt;&#xA;तेषु लङ्कां प्रविष्टेषु राक्षसेषु महाबलाः।&lt;br&gt;&#xA;समेत्य हरयः सर्वे हनुमन्तमपूजयन् ॥ 6.56.35 ॥&lt;br&gt;&#xA;सोऽपि प्रहृष्टस्तान् सर्वान् हरीन् प्रत्यभ्यपूजयत्।&lt;br&gt;&#xA;हनुमान् सत्त्वसम्पन्नो यथार्हमनुकूलतः ॥ 6.56.36 ॥&lt;br&gt;&#xA;विनेदुश्च यथाप्राणं हरयो जितकाशिनः।&lt;br&gt;&#xA;चकर्षुश्च पुनस्तत्र सप्राणानपि राक्षसान् ॥ 6.56.37 ॥&lt;br&gt;&#xA;स वीरशोभामभजन्महाकपिः समेत्य रक्षांसि निहत्य मारुतिः।&lt;br&gt;&#xA;महासुरं भीमममित्रनाशनं यथैव विष्णुर्बलिनं चमूमुखे ॥ 6.56.38 ॥&lt;br&gt;&#xA;अपूजयन् देवगणास्तदा कपिं स्वयं च रामोऽतिबलश्च लक्ष्मणः।&lt;br&gt;&#xA;तथैव सुग्रीवमुखाः प्लवङ्गमा विभीषणश्चैव महाबलस्तथा ॥ 6.56.39 ॥&lt;/p&gt;</description>
    </item>
    <item>
      <title>०५७ रावण-प्रहस्तसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/057_rAvaNa-prahastasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/057_rAvaNa-prahastasaMvAdaH/</guid>
      <description>&lt;p&gt;अकम्पनवधं श्रुत्वा क्रुद्धो वै राक्षसेश्वरः।&lt;br&gt;&#xA;किञ्चिद्दीनमुखश्चापि सचिवांस्तानुदैक्षत ॥ 6.57.1 ॥&lt;br&gt;&#xA;ततस्तु रावणः पूर्वदिवसे राक्षसाधिपः।&lt;br&gt;&#xA;पुरीं परिययौ लङ्कां सर्वान् गुल्मानवेक्षितुम् ॥ 6.57.2 ॥&lt;br&gt;&#xA;तां राक्षसगणैर्गुप्तां गुल्मैर्बहुभिरावृताम्।&lt;br&gt;&#xA;ददर्श नगरीं लङ्कां पताकाध्वजमालिनीम् ॥ 6.57.3 ॥&lt;br&gt;&#xA;रुद्धां तु नगरीं दृष्ट्वा रावणो राक्षसेश्वरः।&lt;br&gt;&#xA;उवाचामर्षतः काले प्रहस्तं युद्धकोविदम् ॥ 6.57.4 ॥&lt;br&gt;&#xA;पुरस्योपनिविष्टस्य सहसा पीडितस्य वा।&lt;br&gt;&#xA;नान्यं युद्धात् प्रपश्यामि मोक्षं युद्धविशारद ॥ 6.57.5 ॥&lt;br&gt;&#xA;अहं वा कुम्भकर्णो वा त्वं वा सेनापतिर्मम।&lt;br&gt;&#xA;इन्द्रजिद्वा निकुम्भो वा वहेयुर्भारमीदृशम् ॥ 6.57.6 ॥&lt;br&gt;&#xA;स त्वं बलमतः शीघ्रमादाय परिगृह्य च।&lt;br&gt;&#xA;विजयायाभिनिर्याहि यत्र सर्वे वनौकसः ॥ 6.57.7 ॥&lt;br&gt;&#xA;निर्याणादेव ते नूनं चपला हरिवाहिनी।&lt;br&gt;&#xA;नर्दतां राक्षसेन्द्राणां श्रुत्वा नादं द्रविष्यति ॥ 6.57.8 ॥&lt;br&gt;&#xA;चपला ह्यविनीताश्च चलचित्ताश्च वानराः।&lt;br&gt;&#xA;न सहिष्यन्ति ते नादं सिंहनादमिव द्विपाः ॥ 6.57.9 ॥&lt;br&gt;&#xA;विद्रुते च बले तस्मिन् रामः सौमित्रिणा सह।&lt;br&gt;&#xA;अवशस्ते निरालम्बः प्रहस्त वशमेष्यति ॥ 6.57.10 ॥&lt;br&gt;&#xA;आपत् संशयिता श्रेयो न तु निस्संशयीकृता।&lt;br&gt;&#xA;प्रतिलोमानुलोमं वा यद्वा नो मन्यसे हितम् ॥ 6.57.11 ॥&lt;br&gt;&#xA;रावणेनैवमुक्तस्तु प्रहस्तो वाहिनीपतिः।&lt;br&gt;&#xA;राक्षसेन्द्रमुवाचेदमसुरेन्द्रमिवोशना ॥ 6.57.12 ॥&lt;br&gt;&#xA;राजन् मन्त्रितपूर्वं नः कुशलैः सह मन्त्रिभिः।&lt;br&gt;&#xA;विवादश्चापि नो वृत्तः समवेक्ष्य परस्परम् ॥ 6.57.13 ॥&lt;br&gt;&#xA;प्रदानेन तु सीतायाः श्रेयो व्यवसितं मया।&lt;br&gt;&#xA;अप्रदाने पुनर्युद्धं दृष्टमेतत्तथैव नः ॥ 6.57.14 ॥&lt;br&gt;&#xA;सोऽहं दानैश्च मानैश्च सततं पूजितस्त्वया।&lt;br&gt;&#xA;सान्त्वैश्च विविधैः काले किं न कुर्यां प्रियं तव ॥ 6.57.15 ॥&lt;br&gt;&#xA;न हि मे जीवितं रक्ष्यं पुत्रदारधनानि वा।&lt;br&gt;&#xA;त्वं पश्य मां जुहूषन्तं त्वदर्थं जीवितं युधि ॥ 6.57.16 ॥&lt;br&gt;&#xA;एवमुक्त्वा तु भर्तारं रावणं वाहिनीपतिः।&lt;br&gt;&#xA;उवाचेदं बलाध्यक्षान् प्रहस्तः पुरतः स्थितान् ॥ 6.57.17 ॥&lt;br&gt;&#xA;समानयत मे शीघ्रं राक्षसानां महद्बलम् ॥ 6.57.18 ॥&lt;br&gt;&#xA;मद्बाणशतवेगेन हतानां च रणाजिरे।&lt;br&gt;&#xA;अद्य तृप्यन्तु मांसादाः पक्षिणः काननौकसाम् ॥ 6.57.19 ॥&lt;br&gt;&#xA;इत्युक्तास्ते प्रहस्तेन बलाध्यक्षाः कृतत्वराः।&lt;br&gt;&#xA;बलमुद्योजयामासुस्तस्मिन् राक्षसमन्दिरे ॥ 6.57.20 ॥&lt;br&gt;&#xA;सा बभूव मुहूर्तेन तिग्मनानाविधायुधैः।&lt;br&gt;&#xA;लङ्का राक्षसवीरैस्तैर्गजैरिव समाकुला ॥ 6.57.21 ॥&lt;br&gt;&#xA;हुताशनं तर्पयतां ब्राह्मणांश्च नमस्यताम्।&lt;br&gt;&#xA;आज्यगन्धप्रतिवहः सुरभिर्मारुतो ववौ ॥ 6.57.22 ॥&lt;br&gt;&#xA;स्रजश्च विविधाकारा जगृहुस्त्वभिमन्त्रिताः।&lt;br&gt;&#xA;सङ्ग्रामसज्जाः संहृष्टा धारयन् राक्षसास्तदा ॥ 6.57.23 ॥&lt;br&gt;&#xA;सधनुष्काः कवचिनो वेगादाप्लुत्य राक्षसाः।&lt;br&gt;&#xA;रावणं प्रेक्ष्य राजानं प्रहस्तं पर्यवारयन् ॥ 6.57.24 ॥&lt;br&gt;&#xA;अथामन्त्र्य च राजानं भेरीमाहत्य भैरवाम्।&lt;br&gt;&#xA;आरुरोह रथं दिव्यं प्रहस्तः सज्जकल्पितम् ॥ 6.57.25 ॥&lt;br&gt;&#xA;हयैर्महाजवैर्युक्तं सम्यक् सूतसुसंयतम्।&lt;br&gt;&#xA;महाजलदनिर्घोषं साक्षाच्चन्द्रार्कभास्वरम् ॥ 6.57.26 ॥&lt;br&gt;&#xA;उरगध्वजदुर्द्धर्षं सुवरूथं स्वपस्करम्।&lt;br&gt;&#xA;सुवर्णजालसंयुक्तं प्रहसन्तमिव श्रिया ॥ 6.57.27 ॥&lt;br&gt;&#xA;ततस्तं रथमास्थाय रावणार्पितशासनः।&lt;br&gt;&#xA;लङ्काया निर्ययौ तूर्णं बलेन महता वृतः ॥ 6.57.28 ॥&lt;br&gt;&#xA;वादित्राणां च निनदः पूरयन्निव सागरम्।&lt;br&gt;&#xA;शुश्रुवे शङ्खशब्दश्च प्रयाते वाहिनीपतौ ॥ 6.57.29 ॥&lt;br&gt;&#xA;निनदन्तः स्वरान् घोरान् राक्षसा जग्मुरग्रतः।&lt;br&gt;&#xA;भीमरूपा महाकायाः प्रहस्तस्य पुरस्सराः ॥ 6.57.30 ॥&lt;br&gt;&#xA;नरान्तकः कुम्भहनुर्महानादः समुन्नतः।&lt;br&gt;&#xA;प्रहस्तसचिवा ह्येते निर्ययुः परिवार्य तम् ॥ 6.57.31 ॥&lt;br&gt;&#xA;व्यूढेनैव सुघोरेण पूर्वद्वारात् स निर्ययौ।&lt;br&gt;&#xA;गजयूथनिकाशेन बलेन महता वृतः ॥ 6.57.32 ॥&lt;br&gt;&#xA;सागरप्रतिमौघेन वृतस्तेन बलेन सः।&lt;br&gt;&#xA;प्रहस्तो निर्ययौ तूर्णं कालान्तकयमोपमः ॥ 6.57.33 ॥&lt;br&gt;&#xA;तस्य निर्याणघोषेण राक्षसानां च नर्दताम्।&lt;br&gt;&#xA;लङ्कायां सर्वभूतानि विनेदुर्विकृतैः स्वरैः ॥ 6.57.34 ॥&lt;br&gt;&#xA;व्यभ्रमाकाशमाविश्य मांसशोणितभोजनाः।&lt;br&gt;&#xA;मण्डलान्यपसव्यानि खगाश्चक्रू रथं प्रति ॥ 6.57.35 ॥&lt;br&gt;&#xA;वमन्त्यः पावकज्वालाः शिवा घोरं ववाशिरे।&lt;br&gt;&#xA;अन्तरिक्षात् पपातोल्का वायुश्च परुषो ववौ ॥ 6.57.36 ॥&lt;br&gt;&#xA;अन्योन्यमभिसंरब्धा ग्रहाश्च न चकाशिरे ॥ 6.57.37 ॥&lt;br&gt;&#xA;मेघाश्च खरनिर्घोषा रथस्योपरि रक्षसः।&lt;br&gt;&#xA;ववृषू रुधिरं चास्य सिषिचुश्च पुरस्सरान् ॥ 6.57.38 ॥&lt;br&gt;&#xA;केतुमूर्धनि गृध्रोऽस्य निलीनो दक्षिणामुखः।&lt;br&gt;&#xA;तुदन्नुभयतः पार्श्वं समग्रामहरत् प्रभाम् ॥ 6.57.39 ॥&lt;br&gt;&#xA;सारथेर्बहुशश्चास्य सङ्ग्राममवगाहतः।&lt;br&gt;&#xA;प्रतोदो न्यपतद्धस्तात् सूतस्य हयसादिनः ॥ 6.57.40 ॥&lt;br&gt;&#xA;निर्याणश्रीश्च याऽस्यासीद्भास्वरा वसुदुर्लभा।&lt;br&gt;&#xA;सा ननाश मुहूर्तेन समे च स्खलिता हयाः ॥ 6.57.41 ॥&lt;br&gt;&#xA;प्रहस्तं त्वभिनिर्यान्तं प्रख्यातबलपौरुषम्।&lt;br&gt;&#xA;युधि नानाप्रहरणा कपिसेनाऽभ्यवर्तत ॥ 6.57.42 ॥&lt;br&gt;&#xA;अथ घोषः सुतुमुलो हरीणां समजायत।&lt;br&gt;&#xA;वृक्षानारुजतां चैव गुर्वीरागृह्णतां शिलाः ॥ 6.57.43 ॥&lt;br&gt;&#xA;नदतां राक्षसानां च वानराणां च गर्जताम्।&lt;br&gt;&#xA;उभे प्रमुदिते सैन्ये रक्षोगणवनौकसाम् ॥ 6.57.44 ॥&lt;br&gt;&#xA;वेगितानां समर्थानामन्योन्यवधकाङ्क्षिणाम्।&lt;br&gt;&#xA;परस्परं चाह्वयतां निनादः श्रूयते महान् ॥ 6.57.45 ॥&lt;br&gt;&#xA;ततः प्रहस्तः कपिराजवाहिनीमभिप्रतस्थे विजयाय दुर्मतिः।&lt;br&gt;&#xA;विवृद्धवेगां च विवेश तां चमूं यथा मुमूर्षुः शलभो विभावसुम् ॥ 6.57.46 ॥&lt;/p&gt;</description>
    </item>
    <item>
      <title>०५८ विभीषणेन प्रहस्तबलवर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/058_vibhIShaNena_prahastabalavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/058_vibhIShaNena_prahastabalavarNanam/</guid>
      <description>&lt;p&gt;ततः प्रहस्तं निर्यान्तं दृष्ट्वा भीमपराक्रमम्।&lt;br&gt;&#xA;उवाच सस्मितं रामो विभीषणमरिन्दमः ॥ 6.58.1 ॥&lt;br&gt;&#xA;[आगच्छति महावेगः किंरूपबलपौरुषः।] आचक्ष्व मे महाबाहो वीर्यवन्तं निशाचरम् ॥ 6.58.2 ॥&lt;br&gt;&#xA;राघवस्य वचः श्रुत्वा प्रत्युवाच विभीषणः ॥ 6.58.3 ॥&lt;br&gt;&#xA;लङ्कायां राक्षसेन्द्रस्य त्रिभागबलसंवृतः।&lt;br&gt;&#xA;वीर्यवानस्त्रविच्छूरः प्रख्यातश्च पराक्रमे ॥ 6.58.4 ॥&lt;br&gt;&#xA;ततः प्रहस्तं निर्यान्तं भीमं भीमपराक्रमम्।&lt;br&gt;&#xA;गर्जन्तं सुमहाकायं राक्षसैरभिसंवृतम् ॥ 6.58.5 ॥&lt;br&gt;&#xA;ददर्श महती सेना वानराणां बलीयसाम्।&lt;br&gt;&#xA;अतिसञ्जातरोषाणां प्रहस्तमभिगर्जताम् ॥ 6.58.6 ॥&lt;br&gt;&#xA;खड्गशक्त्यृष्टिबाणाश्च शूलानि मुसलानि च।&lt;br&gt;&#xA;गदाश्च परिघाः प्रासा विविधाश्च परश्वधाः ॥ 6.58.7 ॥&lt;br&gt;&#xA;धनूंषि च विचित्राणि राक्षसानां जयैषिणाम्।&lt;br&gt;&#xA;प्रगृहीतान्यशोभन्त वानरानभिधावताम् ॥ 6.58.8 ॥&lt;br&gt;&#xA;जगृहुः पादपांश्चापि पुष्पितान् वानरर्षभाः।&lt;br&gt;&#xA;शिलाश्च विपुला दीर्घा योद्धुकामाः प्लवङ्गमाः ॥ 6.58.9 ॥&lt;br&gt;&#xA;तेषामन्योन्यमासाद्य सङ्ग्रामः सुमहानभूत्।&lt;br&gt;&#xA;बहूनामश्मवृष्टिं च शरवृष्टिं च वर्षताम् ॥ 6.58.10 ॥&lt;br&gt;&#xA;बहवो राक्षसा युद्धे बहून् वानरयूथपान्।&lt;br&gt;&#xA;वानरा राक्षसांश्चापि निजघ्नुर्बहवो बहून् ॥ 6.58.11 ॥&lt;br&gt;&#xA;शूलैः प्रमथिताः केचित् केचिच्च परमायुधैः।&lt;br&gt;&#xA;परिघैराहताः केचित् केचिच्छिन्नाः परश्वधैः ॥ 6.58.12 ॥&lt;br&gt;&#xA;निरुच्छ्वासाः कृताः केचित् पतिता धरणीतले।&lt;br&gt;&#xA;विभिन्नहृदयाः केचिदिषुसन्धानसन्दिताः ॥ 6.58.13 ॥&lt;br&gt;&#xA;केचिद्द्विधा कृताः खड्गैः स्फुरन्तः पतिता भुवि।&lt;br&gt;&#xA;वानरा राक्षसैः शूलैः पार्श्वतश्चावदारिताः ॥ 6.58.14 ॥&lt;br&gt;&#xA;वानरैश्चापि सङ्क्रुद्धै राक्षसौघाः समन्ततः।&lt;br&gt;&#xA;पादपैर्गिरिशृङ्गैश्च सम्पिष्टा वसुधातले ॥ 6.58.15 ॥&lt;br&gt;&#xA;वज्रस्पर्शतलैर्हस्तैर्मुष्टिभिश्च हता भृशम्।&lt;br&gt;&#xA;वैमुः शोणितमास्येभ्यो विशीर्णदशनेक्षणाः ॥ 6.58.16 ॥&lt;br&gt;&#xA;आर्तस्वनं च स्वनतां सिंहनादं च नर्दताम्।&lt;br&gt;&#xA;बभूव तुमुलः शब्दो हरीणां रक्षसां युधि ॥ 6.58.17 ॥&lt;br&gt;&#xA;वानरा राक्षसाः क्रुद्धा वीरमार्गमनुव्रताः।&lt;br&gt;&#xA;विवृत्तनयनाः क्रूराश्चक्रुः कर्माण्यभीतवत् ॥ 6.58.18 ॥&lt;br&gt;&#xA;नरान्तकः कुम्भहनुर्महानादः समुन्नतः।&lt;br&gt;&#xA;एते प्रहस्तसचिवाः सर्वे जघ्नुर्वनौकसः ॥ 6.58.19 ॥&lt;br&gt;&#xA;तेषामापततां शीघ्रं निघ्नतां चापि वानरान्।&lt;br&gt;&#xA;द्विविदो गिरिशृङ्गेण जघानैकं नरान्तकम् ॥ 6.58.20 ॥&lt;br&gt;&#xA;दुर्मुखः पुनरुत्थाय कपिः स विपुलद्रुमम्।&lt;br&gt;&#xA;राक्षसं क्षिप्रहस्तस्तु समुन्नतमपोथयत् ॥ 6.58.21 ॥&lt;br&gt;&#xA;जाम्बवांस्तु सुसङ्क्रुद्धः प्रगृह्य महतीं शिलाम्।&lt;br&gt;&#xA;पातयामास तेजस्वी महानादस्य वक्षसि ॥ 6.58.22 ॥&lt;br&gt;&#xA;अथ कुम्भहनुस्तत्र तारेणासाद्य वीर्यवान्।&lt;br&gt;&#xA;वृक्षेणाभिहतो मूर्ध्नि प्राणान् सन्त्याजयद्रणे ॥ 6.58.23 ॥&lt;br&gt;&#xA;अमृष्यमाणस्तत्कर्म प्रहस्तो रथमास्थितः।&lt;br&gt;&#xA;चकार कदनं घोरं धनुष्पाणिर्वनौकसाम् ॥ 6.58.24 ॥&lt;br&gt;&#xA;आवर्त इव सञ्जज्ञे उभयोः सेनयोस्तदा।&lt;br&gt;&#xA;क्षुभितस्याप्रमेयस्य सागरस्येव निस्वनः ॥ 6.58.25 ॥&lt;br&gt;&#xA;महता हि शरौघेण प्रहस्तो युद्धकोविदः।&lt;br&gt;&#xA;अर्दयामास सङ्क्रुद्धो वानरान् परमाहवे ॥ 6.58.26 ॥&lt;br&gt;&#xA;वानराणां शरीरैश्च राक्षसानां च मेदिनी।&lt;br&gt;&#xA;बभूव निचिता घोरा पतितैरिव पर्वतैः ॥ 6.58.27 ॥&lt;br&gt;&#xA;सा मही रुधिरौघेण प्रच्छन्ना सम्प्रकाशते।&lt;br&gt;&#xA;सञ्छन्ना माधवे मासि पलाशैरिव पुष्पितैः ॥ 6.58.28 ॥&lt;br&gt;&#xA;हतवीरौघवप्रां तु भग्नायुधमहाद्रुमाम्।&lt;br&gt;&#xA;शोणितौघमहातोयां यमसागरगमिनीम् ॥ 6.58.29 ॥&lt;br&gt;&#xA;यकृत्प्लीहमहापङ्कां विनिकीर्णान्त्रशैवलाम्।&lt;br&gt;&#xA;भिन्नकायशिरोमीनामङ्गावयवशाद्वलाम् ॥ 6.58.30 ॥&lt;br&gt;&#xA;मेदःफेनसमाकीर्णामार्तस्तनितनिस्वनाम्।&lt;br&gt;&#xA;तां कापुरुषदुस्तारां युद्धभूमिमयीं नदीम् ॥ 6.58.31 ॥&lt;br&gt;&#xA;नदीमिव घनापाये हंससारससेविताम्।&lt;br&gt;&#xA;राक्षसाः कपिमुख्याश्च तेरुस्तां दुस्तरां नदीम् ॥ 6.58.32 ॥&lt;br&gt;&#xA;यथा पद्मरजोध्वस्तां नलिनीं गजयूथपाः ॥ 6.58.33 ॥&lt;br&gt;&#xA;ततः सृजन्तं बाणौघान् प्रहस्तं स्यन्दने स्थितम्।&lt;br&gt;&#xA;ददर्श तरसा नीलो विनिघ्नन्तं प्लवङ्गमान् ॥ 6.58.34 ॥&lt;br&gt;&#xA;समीक्ष्याभिद्रुतं युद्धे प्रहस्तो वाहिनीपतिः।&lt;br&gt;&#xA;रथेनादित्यवर्णेन नीलमेवाभिदुद्रुवे ॥ 6.58.35 ॥&lt;br&gt;&#xA;स धनुर्धन्विनां श्रेष्ठो विकृष्य परमाहवे।&lt;br&gt;&#xA;नीलाय व्यसृजद्बाणान् प्रहस्तो वाहिनीपतिः ॥ 6.58.36 ॥&lt;br&gt;&#xA;ते प्राप्य विशिखा नीलं विनिर्भिद्य समाहिताः।&lt;br&gt;&#xA;महीं जग्मुर्महावेगा रुषिता इव पन्नगाः ॥ 6.58.37 ॥&lt;br&gt;&#xA;नीलः शरैरभिहतो निशितैर्ज्वलनोपमैः।&lt;br&gt;&#xA;स तं परमदुर्धर्षमापतन्तं महाकपिः ॥ 6.58.38 ॥&lt;br&gt;&#xA;प्रहस्तं ताडयामास वृक्षमुत्पाट्य वीर्यवान् ॥ 6.58.39 ॥&lt;br&gt;&#xA;स तेनाभिहतः क्रुद्धो नदन् राक्षसपुङ्गवः।&lt;br&gt;&#xA;ववर्ष शरवर्षाणि प्लवङ्गानां चमूपतौ ॥ 6.58.40 ॥&lt;br&gt;&#xA;तस्य बाणगणान् घोरान् राक्षसस्य महाबलः।&lt;br&gt;&#xA;अपारयन् वारयितुं प्रत्यगृह्णान्निमीलितः ॥ 6.58.41 ॥&lt;br&gt;&#xA;एवमेव प्रहस्तस्य शरवर्षं दुरासदम्।&lt;br&gt;&#xA;निमीलिताक्षः सहसा नीलः सेहे सुदारुणम् ॥ 6.58.42 ॥&lt;br&gt;&#xA;रोषितः शरवर्षेण सालेन महता महान्।&lt;br&gt;&#xA;प्रजघान हयान्नीलः प्रहस्तस्य मनोजवान् ॥ 6.58.43 ॥&lt;br&gt;&#xA;ततः स चापमुद्गृह्य प्रहस्तस्य महाबलः।&lt;br&gt;&#xA;बभञ्ज तरसा नीलो ननाद च पुनःपुनः ॥ 6.58.44 ॥&lt;br&gt;&#xA;विधनुस्तु कृतस्तेन प्रहस्तो वाहिनीपतिः।&lt;br&gt;&#xA;प्रगृह्य मुसलं घोरं स्यन्दनादवपुप्लुवे ॥ 6.58.45 ॥&lt;br&gt;&#xA;तावुभौ वाहिनीमुख्यौ जातवैरौ तरस्विनौ।&lt;br&gt;&#xA;स्थितौ क्षतजदिग्धाङ्गौ प्रभिन्नाविव कुञ्जरौ ॥ 6.58.46 ॥&lt;br&gt;&#xA;उल्लिखन्तौ सुतीक्ष्णाभिर्दंष्ट्राभिरितरेतरम्।&lt;br&gt;&#xA;सिंहशार्दूलसदृशौ सिंहशार्दूलचेष्टितौ ॥ 6.58.47 ॥&lt;br&gt;&#xA;विक्रान्तविजयौ वीरौ समरेष्वनिवर्तिनौ।&lt;br&gt;&#xA;काङ्क्षमाणौ यशः प्राप्तुं वृत्रवासवयोः समौ ॥ 6.58.48 ॥&lt;br&gt;&#xA;आजघान तदा नीलं ललाटे मुसलेन सः।&lt;br&gt;&#xA;प्रहस्तः परमायत्तस्तस्य सुस्राव शोणितम् ॥ 6.58.49 ॥&lt;br&gt;&#xA;ततः शोणितदिग्धाङ्गः प्रगृह्य सुमहातरुम्।&lt;br&gt;&#xA;प्रहस्तस्योरसि क्रुद्धो विससर्ज महाकपिः ॥ 6.58.50 ॥&lt;br&gt;&#xA;तमचिन्त्य प्रहारं स प्रगृह्य मुसलं महत्।&lt;br&gt;&#xA;अभिदुद्राव बलिनं बलान्नीलं प्लवङ्गमम् ॥ 6.58.51 ॥&lt;br&gt;&#xA;तमुग्रवेगं संरब्धमापतन्तं महाकपिः।&lt;br&gt;&#xA;ततः सम्प्रेक्ष्य जग्राह महावेगो महाशिलाम् ॥ 6.58.52 ॥&lt;br&gt;&#xA;तस्य युद्धाभिकामस्य मृधे मुसलयोधिनः।&lt;br&gt;&#xA;प्रहस्तस्य शिलां नीलो मूर्ध्नि तूर्णमपातयत् ॥ 6.58.53 ॥&lt;br&gt;&#xA;सा तेन कपिमुख्येन विमुक्ता महती शिला।&lt;br&gt;&#xA;बिभेद बहुधा घोरा प्रहस्तस्य शिरस्तदा ॥ 6.58.54 ॥&lt;br&gt;&#xA;स गतासुर्गतश्रीको गतसत्त्वो गतेन्द्रियः।&lt;br&gt;&#xA;पपात सहसा भूमौ छिन्नमूल इव द्रुमः ॥ 6.58.55 ॥&lt;br&gt;&#xA;प्रभिन्नशिरसस्तस्य बहु सुस्राव शोणितम्।&lt;br&gt;&#xA;शरीरादपि सुस्राव गिरेः प्रस्रवणं यथा ॥ 6.58.56 ॥&lt;br&gt;&#xA;हते प्रहस्ते नीलेन तदकम्प्यं महद्बलम्।&lt;br&gt;&#xA;रक्षसामप्रहृष्टानां लङ्कामभिजगाम ह ॥ 6.58.57 ॥&lt;br&gt;&#xA;न शेकुः समरे स्थातुं निहते वाहिनीपतौ।&lt;br&gt;&#xA;सेतुबन्धं समासाद्य विकीर्णं सलिलं यथा ॥ 6.58.58 ॥&lt;br&gt;&#xA;रक्षःपतिगृहं गत्वा ध्यानमूकत्वमास्थिताः।&lt;br&gt;&#xA;प्राप्ताः शोकार्णवं तीव्रं निस्सञ्ज्ञा इव तेऽभवन् ॥ 6.58.59 ॥&lt;br&gt;&#xA;ततस्तु नीलो विजयी महाबलः प्रशस्यमानः स्वकृतेन कर्मणा।&lt;br&gt;&#xA;समेत्य रामेण सलक्ष्मणेन च प्रहृष्टरूपस्तु बभूव यूथपः ॥ 6.58.60 ॥&lt;/p&gt;</description>
    </item>
    <item>
      <title>०५९ रावणेन युद्धभूमिप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/059_rAvaNena_yuddhabhUmipraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/6_yuddhakANDam/07-rAvaNa-parAjayaH/059_rAvaNena_yuddhabhUmipraveshaH/</guid>
      <description>&lt;p&gt;तस्मिन् हते राक्षससैन्यपाले प्लवङ्गमानामृषभेण युद्धे।&lt;br&gt;&#xA;भीमायुधं सागरतुल्यवेगं विदुद्रुवे राक्षसराजसैन्यम् ॥ 6.59.1 ॥&lt;br&gt;&#xA;गत्वाऽथ रक्षोधिपतेः शशंसुः सेनापतिं पावकसूनुशस्तम्।&lt;br&gt;&#xA;तच्चापि तेषां वचनं निशम्य रक्षोधिपः क्रोधवशं जगाम ॥ 6.59.2 ॥&lt;br&gt;&#xA;सङ्ख्ये प्रहस्तं निहतं निशम्य शोकार्दितः क्रोधपरीतचेताः।&lt;br&gt;&#xA;उवाच तान्नैर्ऋतयोधमुख्यानिन्द्रो यथा चामरयोधमुख्यान् ॥ 6.59.3 ॥&lt;br&gt;&#xA;नावज्ञा रिपवे कार्या यैरिन्द्रबलसूदनः।&lt;br&gt;&#xA;सूदितः सैन्यपालो मे सानुयात्रः सकुञ्जरः ॥ 6.59.4 ॥&lt;br&gt;&#xA;सोऽहं रिपुविनाशाय विजयायाविचारयन्।&lt;br&gt;&#xA;स्वयमेव गमिष्यामि रणशीर्षं तदद्भुतम् ॥ 6.59.5 ॥&lt;br&gt;&#xA;अद्य तद्वानरानीकं रामं च सहलक्ष्मणम्।&lt;br&gt;&#xA;निर्दहिष्यामि वाणौघैर्वनं दीप्तैरिवाग्निभिः ॥ 6.59.6 ॥&lt;br&gt;&#xA;स एवमुक्त्वा ज्वलनप्रकाशं रथं तुरङ्गोत्तमराजयुक्तम्।&lt;br&gt;&#xA;प्रकाशमानं वपुषा ज्वलन्तं समारुरोहामरराजशत्रुः ॥ 6.59.7 ॥&lt;br&gt;&#xA;स शङ्खभैरीपणवप्रणादैरास्फोटितक्ष्वेलितसिंहनादैः।&lt;br&gt;&#xA;पुण्यैः स्तवैश्चाप्यभिपूज्यमानस्तदा ययौ राक्षसराजमुख्यः ॥ 6.59.8 ॥&lt;br&gt;&#xA;स शैलजीमूतनिकाशरूपैर्मांसादनैः पावकदीप्तनेत्रेः।&lt;br&gt;&#xA;बभौ वृतो राक्षसराजमुख्यो भूतैर्वृतो रुद्र इवासुरेशः ॥ 6.59.9 ॥&lt;br&gt;&#xA;ततो नगर्याः सहसा महौजा निष्क्रम्य तद्वानरसैन्यमुग्रम्।&lt;br&gt;&#xA;महार्णवाभ्रस्तनितं ददर्शं समुद्यतं पादपशैलहस्तम् ॥ 6.59.10 ॥&lt;br&gt;&#xA;तद्राक्षसानीकमतिप्रचण्डमालोक्य रामो भुजगेन्द्रबाहुः।&lt;br&gt;&#xA;विभीषणं शस्त्रभृतां वरिष्ठमुवाच सेनानुगतः पृथुश्रीः ॥ 6.59.11 ॥&lt;br&gt;&#xA;नानापताकाध्वजशस्त्रजुष्टं प्रासासिशूलायुधशस्त्रजुष्टम्।&lt;br&gt;&#xA;सैन्यं गजेन्द्रोपमनागजुष्टं कस्येदमक्षोभ्यमभीरुजुष्टम् ॥ 6.59.12 ॥&lt;br&gt;&#xA;ततस्तु रामस्य निशम्य वाक्यं विभीषणः शक्रसमानवीर्यः।&lt;br&gt;&#xA;शशंस रामस्य बलप्रवेकं महात्मनां राक्षसपुङ्गवानाम् ॥ 6.59.13 ॥&lt;br&gt;&#xA;योऽसौ गजस्कन्धगतो महात्मा नवोदितार्कोपमताम्रवक्त्रः।&lt;br&gt;&#xA;प्रकम्पयन्नागशिरोऽभ्युपैति ह्यकम्पनं त्वेनमवेहि राजन् ॥ 6.59.14 ॥&lt;br&gt;&#xA;योऽसौ रथस्थो मृगराजकेतुर्धून्वन् धनुः शक्रधनुःप्रकाशम्।&lt;br&gt;&#xA;करीव भात्युग्रविवृत्तदंष्ट्रः स इन्द्रजिन्नाम वरप्रधानः ॥ 6.59.15 ॥&lt;br&gt;&#xA;यश्चैष विन्ध्यास्तमहेन्द्रकल्पो धन्वी रथस्थोऽतिरथोऽतिवीरः।&lt;br&gt;&#xA;विस्फारयंश्चापमतुल्यमानं नाम्नाऽतिकायोऽतिविवृद्धकायः ॥ 6.59.16 ॥&lt;br&gt;&#xA;योऽसौ नवार्कोदितताम्रचक्षुरारुह्य घण्टानिनदप्रणादम्।&lt;br&gt;&#xA;गजं खरं गर्जति वै महात्मा महोदरो नाम स एष वीरः ॥ 6.59.17 ॥&lt;br&gt;&#xA;योऽसौ हयं काञ्चनचित्रभाण्डमारुह्य सन्ध्याभ्रगिरिप्रकाशम्।&lt;br&gt;&#xA;प्रासं समुद्यम्य मरीचिनद्धं पिशाच एषोऽशनितुल्यवेगः ॥ 6.59.18 ॥&lt;br&gt;&#xA;यश्चैष शूलं निशितं प्रगृह्य विद्युत्प्रभं किङ्करवज्रवेगम्।&lt;br&gt;&#xA;वृषेन्द्रमास्थाय गिरिप्रकाशमायाति योऽसौ त्रिशिरा यशस्वी ॥ 6.59.19 ॥&lt;br&gt;&#xA;असौ च जीमूतनिकाशरूपः कुम्भः पृथुव्यूढसुजातवक्षाः।&lt;br&gt;&#xA;समाहितः पन्नगराजकेतुर्विस्फारयन् भाति धनुर्विधून्वन् ॥ 6.59.20 ॥&lt;br&gt;&#xA;यश्चैष जाम्बूनदवज्रजुष्टं दीप्तं सधूमं परिघं प्रगृह्य।&lt;br&gt;&#xA;आयाति रक्षोबलकेतुभूतस्त्वसौ निकुम्भोऽद्भुतघोरकर्मा ॥ 6.59.21 ॥&lt;br&gt;&#xA;यश्चैष चापासिशरौघजुष्टं पताकिनं पावकदीप्तरूपम्।&lt;br&gt;&#xA;रथं समास्थाय विभात्युदग्रो नरान्तकोऽसौ नगशृङ्गयोधी ॥ 6.59.22 ॥&lt;br&gt;&#xA;यश्चैष नानाविधघोररूपैर्व्याघ्रोष्ट्रनागेन्द्रमृगाश्ववक्त्रैः।&lt;br&gt;&#xA;भूतैर्वृतो भाति विवृत्तनेत्रैः सोऽसौ सुराणामपि दर्पहन्ता ॥ 6.59.23 ॥&lt;br&gt;&#xA;यत्रैतदिन्दुप्रतिमं विभाति च्छत्रं सितं सूक्ष्मशलाकमग्र्यम्।&lt;br&gt;&#xA;अत्रैष रक्षोधिपतिर्महात्मा भूतैर्वृतो रुद्र इवावभाति ॥ 6.59.24 ॥&lt;br&gt;&#xA;असौ किरीटी चलुकुण्डलास्यो नगेन्द्रविन्ध्योपमभीमकायः।&lt;br&gt;&#xA;महेन्द्रवैवस्वतदर्पहन्ता रक्षोधिपः सूर्य इवावभाति ॥ 6.59.25 ॥&lt;br&gt;&#xA;प्रत्युवाच ततो रामो विभीषणमरिन्दमम्।&lt;br&gt;&#xA;अहो दीप्तो महातेजा रावणो राक्षसेश्वरः ॥ 6.59.26 ॥&lt;br&gt;&#xA;आदित्य इव दुष्प्रेक्षो रश्मिभिर्भाति रावणः।&lt;br&gt;&#xA;सुव्यक्तं लक्षये ह्यस्य रूपं तेजस्समावृतम् ॥ 6.59.27 ॥&lt;br&gt;&#xA;देवदानववीराणां वपुर्नैवंविधं भवेत्।&lt;br&gt;&#xA;यादृशं राक्षसेन्द्रस्य वपुरेतत् प्रकाशते ॥ 6.59.28 ॥&lt;br&gt;&#xA;सर्वे पर्वतसङ्काशाः सर्वे पर्वतयोधिनः।&lt;br&gt;&#xA;सर्वे दीप्तायुधधरा योधाश्चास्य महौजसः ॥ 6.59.29 ॥&lt;br&gt;&#xA;भाति राक्षसराजोऽसौ प्रदीप्तैर्भीमविक्रमैः।&lt;br&gt;&#xA;भूतैः परिवृतस्तीक्ष्णैर्देहवद्भिरिवान्तकः ॥ 6.59.30 ॥&lt;br&gt;&#xA;दिष्ट्याऽयमद्य पापात्मा मम दृष्टिपथं गतः।&lt;br&gt;&#xA;अद्य क्रोधं विमोक्ष्यामि सीताहरणसम्भवम् ॥ 6.59.31 ॥&lt;br&gt;&#xA;एवमुक्त्वा ततो रामो धनुरादाय वीर्यवान्।&lt;br&gt;&#xA;लक्ष्मणानुचरस्तस्थौ समुद्धृत्य शरोत्तमम् ॥ 6.59.32 ॥&lt;br&gt;&#xA;ततः स रक्षोधिपतिर्महात्मा रक्षांसि तान्याह महाबलानि।&lt;br&gt;&#xA;द्वारेषु चर्यागृहगोपुरेषु सुनिर्वृतास्तिष्ठत निर्विशङ्काः ॥ 6.59.33 ॥&lt;br&gt;&#xA;इहागतं मां सहितं भवद्भिर्वनौकसश्छिद्रमिदं विदित्वा।&lt;br&gt;&#xA;शून्यां पुरीं दुष्प्रसहां प्रमथ्य प्रधर्षयेयुः सहसा समेताः ॥ 6.59.34 ॥&lt;br&gt;&#xA;विसर्जयित्वा सहितांस्ततस्तान् गतेषु रक्षस्सु यथानियोगम्।&lt;br&gt;&#xA;व्यदारयद्वानरसागरौघं महाझषः पूर्णमिवार्णवौघम् ॥ 6.59.35 ॥&lt;br&gt;&#xA;तमापतन्तं सहसा समीक्ष्य दीप्तेषुचापं युधि राक्षसेन्द्रम्।&lt;br&gt;&#xA;महत् समुत्पाट्य महीधराग्रं दुद्राव रक्षोधिपतिं हरीशः ॥ 6.59.36 ॥&lt;br&gt;&#xA;तच्छैलशृङ्गं बहुवृक्षसानुं प्रगृह्य चिक्षेप निशाचराय।&lt;br&gt;&#xA;तमापतन्तं सहसा समीक्ष्य बिभेद बाणैस्तपनीयपुङ्खैः ॥ 6.59.37 ॥&lt;br&gt;&#xA;तस्मिन् प्रवृद्धोत्तमसानुवृक्षे शृङ्गे विकीर्णे पतिते पृथिव्याम्।&lt;br&gt;&#xA;महाहिकल्पं शरमन्तकाभं समाददे राक्षसलोकनाथः ॥ 6.59.38 ॥&lt;br&gt;&#xA;स तं गृहीत्वाऽनिलतुल्यवेगं सविस्फुलिङ्गज्वलनप्रकाशम्।&lt;br&gt;&#xA;बाणं महेन्द्राशनितुल्यवेगं चिक्षेप सुग्रीववधाय रुष्टः ॥ 6.59.39 ॥&lt;br&gt;&#xA;स सायको रावणबाहुमुक्तः शक्राशनिप्रख्यवपुः शिताग्रः।&lt;br&gt;&#xA;सुग्रीवमासाद्य बिभेद वेगाद् गुहेरिता क्रौञ्चमिवोग्रशक्तिः ॥ 6.59.40 ॥&lt;br&gt;&#xA;स सायकार्तो विपरीतचेताः कूजन् पृथिव्यां निपपात वीरः।&lt;br&gt;&#xA;तं प्रेक्ष्य भूमौ पतितं विसञ्ज्ञं नेदुः प्रहृष्टा युधि यातुधानाः ॥ 6.59.41 ॥&lt;br&gt;&#xA;ततो गवाक्षो गवयः सुदंष्ट्रस्तथर्षभो ज्योतिमुखो नभश्च।&lt;br&gt;&#xA;शैलान् समुद्यम्य विवृद्धकायाः प्रदुद्रुवुस्तं प्रति राक्षसेन्द्रम् ॥ 6.59.42 ॥&lt;br&gt;&#xA;तेषां प्रहारान् स चकार मोघान् रक्षोधिपो बाणगणैः शिताग्रैः।&lt;br&gt;&#xA;तान् वानरेन्द्रानपि बाणजालैर्बिभेद जाम्बूनदचित्रपुङ्खैः ॥ 6.59.43 ॥&lt;br&gt;&#xA;ते वानरेन्द्रास्त्रिदशारिबाणैर्भिन्ना विपेतुर्भुवि भीमकायाः।&lt;br&gt;&#xA;ततस्तु तद्वानरसैन्यमुग्रं प्रच्छादयामास स बाणजालैः ॥ 6.59.44 ॥&lt;br&gt;&#xA;ते वध्यमानाः पतिताः प्रवीरा नानद्यमाना भयशल्यविद्धाः।&lt;br&gt;&#xA;शाखामृगा रावणसायकार्ता जग्मुः शरण्यं शरणं स्म रामम् ॥ 6.59.45 ॥&lt;br&gt;&#xA;ततो महात्मा स धनुर्धनुष्मानादाय रामः सहसा जगाम।&lt;br&gt;&#xA;तं लक्ष्मणः प्राञ्जलिरभ्युपेत्य उवाच वाक्यं परमार्थयुक्तम् ॥ 6.59.46 ॥&lt;br&gt;&#xA;काममार्यः सुपर्याप्तो वधायास्य दुरात्मनः।&lt;br&gt;&#xA;विधमिष्याम्यहं नीचमनुजानीहि मां प्रभो ॥ 6.59.47 ॥&lt;br&gt;&#xA;तमब्रवीन्महतेजा रामः सत्यपराक्रमः ॥ 6.59.48 ॥&lt;br&gt;&#xA;रावणो हि महावीर्यो रणेऽद्भुतपराक्रमः।&lt;br&gt;&#xA;त्रैलोक्येनापि सङ्क्रुद्धो दुष्प्रसह्यो न संशयः ॥ 6.59.49 ॥&lt;br&gt;&#xA;तस्य च्छिद्राणि मार्गस्व स्वच्छिद्राणि च लक्षय।&lt;br&gt;&#xA;चक्षुषा धनुषा यत्नाद्रक्षात्मानं समाहितः ॥ 6.59.50 ॥&lt;br&gt;&#xA;राघवस्य वचः श्रुत्वा परिष्वज्याभिपूज्य च।&lt;br&gt;&#xA;अभिवाद्य ततो रामं ययौ सौमित्रिराहवम् ॥ 6.59.51 ॥&lt;br&gt;&#xA;स रावणं वारणहस्तबाहुर्ददर्श दीप्तोद्यतभीमचापम्।&lt;br&gt;&#xA;प्रच्छादयन्तं शरवृष्टिजालैस्तान् वानरान् भिन्नविकीर्णदेहान् ॥ 6.59.52 ॥&lt;br&gt;&#xA;तमालोक्य महातेजा हनुमान् मारुतात्मजः।&lt;br&gt;&#xA;निवार्य शरजालानि प्रदुर्द्राव स रावणम् ॥ 6.59.53 ॥&lt;br&gt;&#xA;रथं तस्य समासाद्य भुजमुद्यम्य दक्षिणम्।&lt;br&gt;&#xA;त्रासयन् रावणं धीमान् हनुमान् वाक्यमब्रवीत् ॥ 6.59.54 ॥&lt;br&gt;&#xA;देवदानवगन्धर्वैर्यक्षैश्च सह राक्षसैः।&lt;br&gt;&#xA;अवध्यत्वं त्वया प्राप्तं वानरेभ्यस्तु ते भयम् ॥ 6.59.55 ॥&lt;br&gt;&#xA;एष मे दक्षिणो बाहुः पञ्चशाखः समुद्यतः।&lt;br&gt;&#xA;विधमिष्यति ते देहाद्भूतात्मानं चिरोषितम् ॥ 6.59.56 ॥&lt;br&gt;&#xA;श्रुत्वा हनुमतो वाक्यं रावणो भीमविक्रमः।&lt;br&gt;&#xA;संरक्तनयनः क्रोधादिदं वचनमब्रवीत् ॥ 6.59.57 ॥&lt;br&gt;&#xA;क्षिप्रं प्रहर निश्शङ्कं स्थिरां कीर्तिमवाप्नुहि।&lt;br&gt;&#xA;ततस्त्वां ज्ञातविक्रान्तं नाशयिष्यामि वानर ॥ 6.59.58 ॥&lt;br&gt;&#xA;रावणस्य वचः श्रुत्वा वायुसूनुर्वचोऽब्रवीत्।&lt;br&gt;&#xA;प्रहृतं हि मया पूर्वमक्षं स्मर सुतं तव ॥ 6.59.59 ॥&lt;br&gt;&#xA;एवमुक्तो महातेजा रावणो राक्षसेश्वरः।&lt;br&gt;&#xA;आजघानानिलसुतं तलेनोरसि वीर्यवान् ॥ 6.59.60 ॥&lt;br&gt;&#xA;स्थित्वा मुहूर्तं तेजस्वी स्थैर्यं कृत्वा महामतिः।&lt;br&gt;&#xA;आजघानाभिसङ्क्रुद्धस्तलेनैवामरद्विषम् ॥ 6.59.61 ॥&lt;br&gt;&#xA;ततस्तलेनाभिहतो वानरेण महात्मना।&lt;br&gt;&#xA;दशग्रीवः समाधूतो यथा भूमिचलेऽचलः ॥ 6.59.62 ॥&lt;br&gt;&#xA;सङ्ग्रामे तं तथा दृष्ट्वा रावणं तलताडितम्।&lt;br&gt;&#xA;ऋषयो वानराः सिद्धा नेदुर्देवाः सहासुरैः ॥ 6.59.63 ॥&lt;br&gt;&#xA;अथाश्वास्य महातेजा रावणो वाक्यमब्रवीत् ॥ 6.59.64 ॥&lt;br&gt;&#xA;साधु वानर वीर्येण श्लाघनीयोऽसि मे रिपुः।&lt;br&gt;&#xA;रावणेनैवमुक्तस्तु मारुतिर्वाक्यमब्रवीत् ॥ 6.59.65 ॥&lt;br&gt;&#xA;सकृत्तु प्रहरेदानीं दुर्बुद्धे किं विकत्थसे।&lt;br&gt;&#xA;ततस्त्वां मामिका मुष्टिर्नयिष्यति यमक्षयम् ॥ 6.59.66 ॥&lt;br&gt;&#xA;ततो मारुतिवाक्येन क्रोदस्तस्य तदाऽज्वलत् ॥ 6.59.67 ॥&lt;br&gt;&#xA;संरक्तनयनो यत्नान्मुष्टिमुद्यम्य दक्षिणम्।&lt;br&gt;&#xA;पातयामास वेगेन वानरोरसि वीर्यवान् ॥ 6.59.68 ॥&lt;br&gt;&#xA;हनुमान् वक्षसि व्यूढे सञ्चचाल पुनःपुनः ॥ 6.59.69 ॥&lt;br&gt;&#xA;विह्वलं तु तदा दृष्ट्वा हनुमन्तं महाबलम्।&lt;br&gt;&#xA;रथेनातिरथः शीघ्रं नीलं प्रति समभ्यगात् ॥ 6.59.70 ॥&lt;br&gt;&#xA;पन्नगप्रतिमैर्भीमैः परमर्मातिभेदिभिः।&lt;br&gt;&#xA;शरैरादीपयामास नीलं हरिचमूपतिम् ॥ 6.59.71 ॥&lt;br&gt;&#xA;स शरौघसमायस्तो नीलः कपिचमूपतिः।&lt;br&gt;&#xA;करेणैकेन शेलाग्रं रक्षोधिपतयेऽसृजत् ॥ 6.59.72 ॥&lt;br&gt;&#xA;हनुमानपि तेजस्वी समाश्वस्तो महामनाः।&lt;br&gt;&#xA;विप्रेक्षमाणो युद्धेप्सुः सरोषमिदमब्रवीत् ॥ 6.59.73 ॥&lt;br&gt;&#xA;नीलेन सह संयुक्तं रावणं राक्षसेश्वरम्।&lt;br&gt;&#xA;अन्येन युद्ध्यमानस्य न युक्तमभिधावनम् ॥ 6.59.74 ॥&lt;br&gt;&#xA;रावणोऽपि महातेजास्तच्छृङ्गं सप्तभिः शरैः।&lt;br&gt;&#xA;आजघान सुतीक्ष्णाग्रैस्तद्विकीर्णं पपात ह ॥ 6.59.75 ॥&lt;br&gt;&#xA;तद्विकीर्णं गिरेः शृङ्गं दृष्ट्वा हरिचमूपतिः।&lt;br&gt;&#xA;कालाग्निरिव जज्वाल क्रोधोन परवीरहा ॥ 6.59.76 ॥&lt;br&gt;&#xA;सोऽश्वकर्णान् धवान् सालांश्चूतांश्चापि सुपुष्पितान्।&lt;br&gt;&#xA;अन्यांश्च विविधान् वृक्षान्नीलश्चिक्षेप संयुगे ॥ 6.59.77 ॥&lt;br&gt;&#xA;स तान् वृक्षान् समासाद्य प्रतिचिच्छेद रावणः।&lt;br&gt;&#xA;अभ्यवर्षत् सुघोरेण शरवर्षेण पावकिम् ॥ 6.59.78 ॥&lt;br&gt;&#xA;अभिवृष्टः शरौघेण मेघेनेव महाचलः।&lt;br&gt;&#xA;ह्रस्वं कृत्वा तदा रूपं ध्वजाग्रे निपपात ह ॥ 6.59.79 ॥&lt;br&gt;&#xA;पावकात्मजमालोक्य ध्वजाग्रे समुपस्थितम्।&lt;br&gt;&#xA;जज्वाल रावणः क्रोधात्ततो नीलो ननाद च ॥ 6.59.80 ॥&lt;br&gt;&#xA;ध्वजाग्रे धनुषश्चाग्रे किरीटाग्रे च तं हरिम्।&lt;br&gt;&#xA;लक्ष्मणोऽथ हनूमांश्च दृष्ट्वा रामश्च विस्मिताः ॥ 6.59.81 ॥&lt;br&gt;&#xA;रावणोऽपि महातेजाः कपिलाघवविस्मितः।&lt;br&gt;&#xA;अस्त्रमाहारयामास दीप्तमाग्नेयमद्भुतम् ॥ 6.59.82 ॥&lt;br&gt;&#xA;ततस्ते चुक्रुशुर्हृष्टा लब्धलक्षाः प्लवङ्गमाः।&lt;br&gt;&#xA;नीललाघवसम्भ्रान्तं दृष्ट्वा रावणमाहवे ॥ 6.59.83 ॥&lt;br&gt;&#xA;वानराणां च नादेन संरब्धो रावणस्तदा।&lt;br&gt;&#xA;सम्भ्रमाविष्टहृदयो न किञ्चित् प्रत्यपद्यत ॥ 6.59.84 ॥&lt;br&gt;&#xA;ध्वजशीर्षस्थितं नीलमुदैक्षत निशाचरः।&lt;br&gt;&#xA;ततोऽब्रवीन्महातेजा रावणो राक्षसेश्वरः ॥ 6.59.85 ॥&lt;br&gt;&#xA;कपे लाघवयुक्तोऽसि मायया परयाऽनया।&lt;br&gt;&#xA;जीवितं खलु रक्षस्व यदि शक्तोऽसि वानर ॥ 6.59.86 ॥&lt;br&gt;&#xA;तानि तान्यात्मरूपाणि सृजसि त्वमनेकशः ॥ 6.59.87 ॥&lt;br&gt;&#xA;तथापि त्वां मया युक्तः सायकोऽस्त्रप्रयोजितः।&lt;br&gt;&#xA;जीवतं परिरक्षन्तं जीविताद् भ्रंशयिष्यति ॥ 6.59.88 ॥&lt;br&gt;&#xA;एवमुक्त्वा महाबाहू रावणो राक्षसेश्वरः।&lt;br&gt;&#xA;सन्धाय बाणमस्त्रेण चमूपतिमताडयत् ॥ 6.59.89 ॥&lt;br&gt;&#xA;सोऽस्त्रयुक्तेन बाणेन नीलो वक्षसि ताडितः।&lt;br&gt;&#xA;निर्दह्यमानः सहसा निपपात महीतले ॥ 6.59.90 ॥&lt;br&gt;&#xA;पितृमाहात्म्यसंयोगादात्मनश्चापि तेजसा।&lt;br&gt;&#xA;जानुभ्यामपतद्भूमौ न च प्राणैर्व्ययुज्यत ॥ 6.59.91 ॥&lt;br&gt;&#xA;विसञ्ज्ञं वानरं दृष्ट्वा दशग्रीवो रणोत्सुकः।&lt;br&gt;&#xA;रथेनाम्बुदनादेन सौमित्रिमभिदुद्रुवे ॥ 6.59.92 ॥&lt;br&gt;&#xA;आसाद्य रणमध्ये तु वारयित्वा स्थितो ज्वलन्।&lt;br&gt;&#xA;धनुर्विस्फारयामास कम्पयन्निव मेदिनीम् ॥ 6.59.93 ॥&lt;br&gt;&#xA;तमाह सौमित्रिरदीनसत्त्वो विस्फारयन्तं धनुरप्रमेयम्।&lt;br&gt;&#xA;अभ्येहि मामेव निशाचरेन्द्र न वानरांस्त्वं प्रतियोद्धुमर्हः ॥ 6.59.94 ॥&lt;br&gt;&#xA;स तस्य वाक्यं प्रतिपूर्णघोषं ज्याशब्दमुग्रं च निशम्य राजा।&lt;br&gt;&#xA;आसाद्य सौमित्रिमवस्थितं तं कोपान्वितो वाक्यमुवाच रक्षः ॥ 6.59.95 ॥&lt;br&gt;&#xA;दिष्ट्याऽसि मे राघव दृष्टिमार्गं प्राप्तोऽन्तगामी विपरीतबुद्धिः।&lt;br&gt;&#xA;अस्मिन् क्षणे यास्यसि मृत्युदेशं संसाद्यमानो मम बाणजालैः ॥ 6.59.96 ॥&lt;br&gt;&#xA;तमाह सौमित्रिरविस्मयानो गर्जन्तमुद्वृत्तसिताग्रदंष्ट्रम्।&lt;br&gt;&#xA;राजन्न गर्जन्ति महाप्रभावा विकत्थसे पापकृतां वरिष्ठ ॥ 6.59.97 ॥&lt;br&gt;&#xA;जानामि वीर्यं तव राक्षसेन्द्र बलं प्रतापं च पराक्रमं च।&lt;br&gt;&#xA;अवस्थितोऽहं शरचापपाणिरागच्छ किं मोघविकत्थनेन ॥ 6.59.98 ॥&lt;br&gt;&#xA;स एवमुक्तः कुपितः ससर्ज रक्षोधिपः सप्त शरान् सुपुङ्खान्।&lt;br&gt;&#xA;तान् लक्ष्मणः काञ्चनचित्रपुङ्खैश्चिच्छेद बाणैर्निशिताग्रधारैः ॥ 6.59.99 ॥&lt;br&gt;&#xA;तान् प्रेक्षमाणः सहसा निकृत्तान्निकृत्तभोगानिव पन्नगेन्द्रान्।&lt;br&gt;&#xA;लङ्केश्वरः क्रोधवशं जगाम ससर्ज चान्यान्निशितान् पृषत्कान् ॥ 6.59.100 ॥&lt;br&gt;&#xA;स बाणवर्षं तु ववर्ष तीव्रं रामानुजः कार्मुकसम्प्रयुक्तम्।&lt;br&gt;&#xA;क्षुरार्धचन्द्रोत्तमकर्णिभल्लैः शरांश्च चिच्छेद न चुक्षुभे च ॥ 6.59.101 ॥&lt;br&gt;&#xA;स बाणजालान्यथ तानि तानि मोघानि पश्यं स्त्रिदशारिराजः।&lt;br&gt;&#xA;विसिष्मिये लक्ष्मणलाघवेन पुनश्च बाणान्निशितान् मुमोच ॥ 6.59.102 ॥&lt;br&gt;&#xA;स लक्ष्मणश्चाशु शरान् शिताग्रान् महेन्द्रवज्राशनितुल्यवेगान्।&lt;br&gt;&#xA;सन्धाय चापे ज्वलनप्रकाशान् ससर्ज रक्षोधिपतेर्वधाय ॥ 6.59.103 ॥&lt;br&gt;&#xA;स तान् प्रचिच्छेद हि राक्षसेन्द्रश्छित्त्वा च ताल्ँलक्ष्मणमाजघान।&lt;br&gt;&#xA;शरेण कालाग्निसमप्रभेण स्वयम्भुदत्तेन ललाटदेशे ॥ 6.59.104 ॥&lt;br&gt;&#xA;स लक्ष्मणो रावणसायकार्तश्चचाल चापं शिथिलं प्रगृह्य।&lt;br&gt;&#xA;पुनश्च सञ्ज्ञां प्रतिलभ्य कृच्छ्राच्चिच्छेद चापं त्रिदशेन्द्रशत्रोः ॥ 6.59.105 ॥&lt;br&gt;&#xA;निकृत्तचापं त्रिभिराजघान बाणैस्तदा दाशरथिः शिताग्रः।&lt;br&gt;&#xA;स सायकार्तो विचचाल राजा कृच्छ्राच्च सञ्ज्ञां पुनराससाद ॥ 6.59.106 ॥&lt;br&gt;&#xA;स कृत्तचापः शरताडितश्च मेदार्द्रगात्रो रुधिरावसिक्तः।&lt;br&gt;&#xA;जग्राह शक्तिं समुदग्रशक्तिः स्वयम्भुदत्तां युधि देवशत्रुः ॥ 6.59.107 ॥&lt;br&gt;&#xA;स तां विधूमानलसन्निकाशां वित्रासिनीं वानरवाहिनीनाम्।&lt;br&gt;&#xA;चिक्षेप शक्तिं तरसाज्वलन्तीं सौमित्रये राक्षसराष्ट्रनाथः ॥ 6.59.108 ॥&lt;br&gt;&#xA;तामापतन्तीं भरतानुजोग्रैर्जघान बाणैश्च हुताग्निकल्पैः।&lt;br&gt;&#xA;तथापि सा तस्य विवेश शक्तिर्बाह्वन्तरं दाशरथेर्विशालम् ॥ 6.59.109 ॥&lt;br&gt;&#xA;स शक्तिमान् शक्तिसमाहतः सन् मुहुः प्रजज्वाल रघुप्रवीरः।&lt;br&gt;&#xA;तं विह्वलन्तं सहसाऽभ्युपेत्य जग्राह राजा तरसा भुजाभ्याम् ॥ 6.59.110 ॥&lt;br&gt;&#xA;हिमवान् मन्दरो मेरुस्त्रैलोक्यं वा सहामरैः।&lt;br&gt;&#xA;शक्यं भुजाभ्यामुद्धर्तु न सङ्ख्ये भरतानुजः ॥ 6.59.111 ॥&lt;br&gt;&#xA;शक्त्या ब्राह्म्याऽपि सौमित्रिस्ताडितस्तु स्तनान्तरे।&lt;br&gt;&#xA;विष्णोरचिन्त्यं स्वं भागमात्मानं प्रत्यनुस्मरत् ॥ 6.59.112 ॥&lt;br&gt;&#xA;तं पीडयित्वा बाहुभ्यामप्रभुर्लङ्घनेऽभवत्।&lt;br&gt;&#xA;अथैवं वैष्णवं भागं मानुषं देहमास्थितम् ॥ 6.59.113 ॥&lt;br&gt;&#xA;अथ वायुसुतः क्रुद्धो रावणं समभिद्रवत्।&lt;br&gt;&#xA;आजघानोरसि क्रुद्धो वज्रकल्पेन मुष्टिना ॥ 6.59.114 ॥&lt;br&gt;&#xA;तेन मुष्टिप्रहारेण रावणो राक्षसेश्वरः।&lt;br&gt;&#xA;जानुभ्यामपतद्भूमौ चचाल च पपात च ॥ 6.59.115 ॥&lt;br&gt;&#xA;आस्यैः सनेत्रश्रवणैर्ववाम रुधिरं बहु ॥ 6.59.116 ॥&lt;br&gt;&#xA;विघूर्णमानो निश्चेष्टो रथोपस्थ उपाविशत्।&lt;br&gt;&#xA;विसञ्ज्ञो मूर्च्छितश्चासीन्न च स्थानं समालभत् ॥ 6.59.117 ॥&lt;br&gt;&#xA;विसञ्ज्ञं रावणं दृष्ट्वा समरे भीमविक्रमम्।&lt;br&gt;&#xA;ऋषयो वानराः सर्वे नेदुर्देवाः सवासवाः ॥ 6.59.118 ॥&lt;br&gt;&#xA;हनुमानपि तेजस्वी लक्ष्मणं रावणार्दितम्।&lt;br&gt;&#xA;अनयद्राघवाभ्याशं बाहुभ्यां परिगृह्य तम् ॥ 6.59.119 ॥&lt;br&gt;&#xA;वायुसूनोः सुहृत्त्वेन भक्त्या परमया च सः।&lt;br&gt;&#xA;शत्रूणामप्रकम्प्योऽपि लघुत्वमगमत् कपेः ॥ 6.59.120 ॥&lt;br&gt;&#xA;तं समुत्सृज्य सा शक्तिः सौमित्रिं युधि दुर्जयम्।&lt;br&gt;&#xA;रावणस्य रथे तस्मिन् स्थानं पुनरुपागता ॥ 6.59.121 ॥&lt;br&gt;&#xA;आश्वस्तश्च विशल्यश्च लक्ष्मणः शत्रुसूदनः।&lt;br&gt;&#xA;विष्णोर्भागममीमांस्यमात्मानं प्रत्यनुस्मरन् ॥ 6.59.122 ॥&lt;br&gt;&#xA;रावणोऽपि महातेजाः प्राप्य सञ्ज्ञां महाहवे।&lt;br&gt;&#xA;आददे निशितान् बाणान् जग्राह च महद्धनुः ॥ 6.59.123 ॥&lt;br&gt;&#xA;निपातितमहावीरां द्रवन्तीं वानरीं चमूम्।&lt;br&gt;&#xA;राघवस्तु रणे दृष्ट्वा रावणं समभिद्रवत् ॥ 6.59.124 ॥&lt;br&gt;&#xA;अथैनमुपसङ्गम्य हनुमान् वाक्यमब्रवीत्।&lt;br&gt;&#xA;मम पृष्टं समारुह्य राक्षसं शास्तुमर्हसि ॥ 6.59.125 ॥&lt;br&gt;&#xA;तच्छुत्वा राघवो वाक्यं वायुपुत्रेण भाषितम्।&lt;br&gt;&#xA;आरुरोह महाशूरो बलवन्तं महाकपिम् ॥ 6.59.126 ॥&lt;br&gt;&#xA;रथस्थं रावणं सङ्ख्ये ददर्श मनुजाधिपः ॥ 6.59.127 ॥&lt;br&gt;&#xA;तमालोक्य माहतेजाः प्रदुद्राव स राघवः।&lt;br&gt;&#xA;वैरोचनमिव क्रुद्धो विष्णुरभ्युद्यतायुधः ॥ 6.59.128 ॥&lt;br&gt;&#xA;ज्याशब्दमकरोत्तीवं वज्रनिष्पेषनिस्वनम् ॥ 6.59.129 ॥&lt;br&gt;&#xA;गिरा गम्भीरया रामो राक्षसेन्द्रमुवाच ह ॥ 6.59.130 ॥&lt;br&gt;&#xA;तिष्ठ तिष्ठ मम त्वं हि कृत्वा विप्रियमीद्दशम्।&lt;br&gt;&#xA;क्व नु राक्षसशार्दूल गतो मोक्षमवाप्स्यसि ॥ 6.59.131 ॥&lt;br&gt;&#xA;यदीन्द्रवैवस्वतभास्करान् वा स्वयम्भुवैश्वानरशङ्करान् वा।&lt;br&gt;&#xA;गमिष्यसि त्वं दश वा दिशोऽथवा तथापि मे नाद्य गतो विमोक्ष्यसे ॥ 6.59.132 ॥&lt;br&gt;&#xA;यश्चैव शक्त्याऽभिहतस्त्वयाऽद्य इच्छन् विषादं सहसाऽभ्युपेतः।&lt;br&gt;&#xA;स एव रक्षोगणराज मृत्युः सपुत्रदारस्य तवाद्ययुद्धे ॥ 6.59.133 ॥&lt;br&gt;&#xA;एतेन चात्यद्भुतदर्शनानि शरैर्जनस्थानकृतालयानि।&lt;br&gt;&#xA;चतुर्दशान्यात्तवरायुधानि रक्षस्सहस्राणि निषूदितानि ॥ 6.59.134 ॥&lt;br&gt;&#xA;[रोषेण महताऽऽविष्टः पूर्ववैरमनुस्मरन्।] आजघान शरैस्तीक्ष्णैः कालानलशिखोपमैः ॥ 6.59.135 ॥&lt;br&gt;&#xA;राक्षसेनाहवे तस्य ताडितस्यापि सायकैः।&lt;br&gt;&#xA;स्वभावतेजोयुक्तस्य भूयस्तेजोऽभ्यवर्धत ॥ 6.59.136 ॥&lt;br&gt;&#xA;ततो रामो महातेजा रावणेन कृतव्रणम्।&lt;br&gt;&#xA;दृष्ट्वा प्लवगशार्दूलं कोपस्य वशमेयिवान् ॥ 6.59.137 ॥&lt;br&gt;&#xA;तस्याभिचङ्क्रम्य रथं सचक्रं साश्वध्वजच्छत्रमहापताकम्।&lt;br&gt;&#xA;ससारथिं साशनिशूलखड्गं रामः प्रचिच्छेद शरैः सुपुङ्खैः ॥ 6.59.138 ॥&lt;br&gt;&#xA;अथेन्द्रशत्रुं तरसा जघान बाणेन वज्राशनिसन्निभेन।&lt;br&gt;&#xA;भुजान्तरे व्यूढसुजातरूपे वज्रेण मेरुं भगवानिवेन्द्रः ॥ 6.59.139 ॥&lt;br&gt;&#xA;यो वज्रपाताशनिसन्निपातान्न चुक्षुभे नापि चचाल राजा।&lt;br&gt;&#xA;स रामबाणाभिहतो भृशार्तश्चचाल चापं च मुमोच वीरः ॥ 6.59.140 ॥&lt;br&gt;&#xA;तं विह्वलन्तं प्रसमीक्ष्य रामः समाददे दीप्तमथार्धचन्द्रम्।&lt;br&gt;&#xA;तेनार्कवर्णं सहसा किरीटं चिच्छेद रक्षोधिपतेर्महात्मा ॥ 6.59.141 ॥&lt;br&gt;&#xA;तं निर्विषाशीविषसन्निकाशं शान्तार्चिषं सूर्यमिवाप्रकाशम्।&lt;br&gt;&#xA;गतश्रियं कृत्तकिरीटकूटमुवाच रामो युधि राक्षसेन्द्रम् ॥ 6.59.142 ॥&lt;br&gt;&#xA;कृतं त्वया कर्म महत् सुभीमं हतप्रवीरश्च कृतस्त्वयाऽहम्।&lt;br&gt;&#xA;तस्मात् परिश्रान्त इव व्यवस्य न त्वां शरैर्मृत्युवशं नयामि ॥ 6.59.143 ॥&lt;br&gt;&#xA;गच्छानुजानामि रणार्दितस्त्वं प्रविश्य रात्रिञ्चरराज लङ्काम्।&lt;br&gt;&#xA;आश्वास्य निर्याहि रथी च धन्वी तदा बलं द्रक्ष्यसि मे रथस्थः ॥ 6.59.144 ॥&lt;br&gt;&#xA;स एवमुक्तो हतदर्पहर्षो निकृत्तचापः स हताश्वसूतः।&lt;br&gt;&#xA;शरार्दितः कृत्तमहाकिरीटो विवेश लङ्कां सहसा स राजा ॥ 6.59.145 ॥&lt;br&gt;&#xA;तस्मिन् प्रविष्टे रजनीचरेन्द्रे महाबले दानवदेवशत्रौ।&lt;br&gt;&#xA;हरीन् विशल्यान् सह लक्ष्मणेन चकार रामः परमाहवाग्रे ॥ 6.59.146 ॥&lt;br&gt;&#xA;तस्मिन् प्रभिन्ने त्रिदशेन्द्रशत्रौ सुरासुरा भूतगणा दिशश्च।&lt;br&gt;&#xA;ससागराः सर्षिमहोरागाश्च तथैव भूम्यम्बुचराश्च हृष्टाः ॥ 6.59.147 ॥&lt;/p&gt;</description>
    </item>
  </channel>
</rss>
