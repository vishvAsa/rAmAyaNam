<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४-चित्रकूट-प्राप्तिः on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/</link>
    <description>Recent content in &#43;०४-चित्रकूट-प्राप्तिः on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/index.xml" rel="self" type="application/rss+xml" />
    <item>
      <title>०४५ तमसातीरगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/045_tamasAtIragamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/045_tamasAtIragamanam/</guid>
      <description>&lt;p&gt;अनुरक्ता महात्मानं रामं सत्यपराक्रमम्।&lt;br&gt;&#xA;अनुजग्मुः प्रयान्तं तं वनवासाय मानवाः ॥ 2.45.1 ॥&lt;br&gt;&#xA;निवर्तितेऽपि च बलात् सुहृद्वर्गे च राजनि।&lt;br&gt;&#xA;नैव ते सन्न्यवर्तन्त रामस्यानुगता रथम् ॥ 2.45.2 ॥&lt;br&gt;&#xA;अयोध्यानिलयानां हि पुरुषाणां महा यशाः।&lt;br&gt;&#xA;बभूव गुणसम्पन्नः पूर्णचन्द्र इव प्रियः ॥ 2.45.3 ॥&lt;br&gt;&#xA;स याच्यमानः काकुत्स्थः स्वाभिः प्रकृतिभिस्तदा।&lt;br&gt;&#xA;कुर्वाणः पितरं सत्यं वनमेवान्वपद्यत ॥ 2.45.4 ॥&lt;br&gt;&#xA;अवेक्षमाणः सस्नेहं चक्षुषा प्रपिबन्निव।&lt;br&gt;&#xA;उवाच रामः स्नेहेन ताः प्रजाः स्वाः प्रजा इव ॥ 2.45.5 ॥&lt;br&gt;&#xA;या प्रीतिर्बहुमानश्च मय्ययोध्यानिवासिनाम्।&lt;br&gt;&#xA;मत्प्रियार्थं विशेषेण भरते सा निवेश्यताम् ॥ 2.45.6 ॥&lt;br&gt;&#xA;स हि कल्याणचारित्रः कैकेय्यानन्दवर्द्धनः।&lt;br&gt;&#xA;करिष्यति यथावद्वः प्रियाणि च हितानि च ॥ 2.45.7 ॥&lt;br&gt;&#xA;ज्ञानवृद्धो वयोबालो मृदुर्वीर्यगुणान्वितः।&lt;br&gt;&#xA;अनुरूपः स वो भर्त्ता भविष्यति भयापहः ॥ 2.45.8 ॥&lt;br&gt;&#xA;स हि राजगुणैर्युक्तो युवराजः समीक्षितः।&lt;br&gt;&#xA;अपि चापि मया शिष्टैः कार्यं वो भर्तृशासनम् ॥ 2.45.9 ॥&lt;br&gt;&#xA;न च तप्येद्यथा चासौ वनवासं गते मयि।&lt;br&gt;&#xA;महाराजस्तथा कार्यो मम प्रियचिकीर्षया ॥ 2.45.10 ॥&lt;br&gt;&#xA;यथायथा दाशरथिर्धर्म एव स्थितोऽभवत्।&lt;br&gt;&#xA;तथातथा प्रकृतयो रामं पतिमकामयन् ॥ 2.45.11 ॥&lt;br&gt;&#xA;बाष्पेण पिहितं दीनं रामः सौमित्रिणा सह।&lt;br&gt;&#xA;चकर्षेव गुणैर्बद्ध्वा जनं पुरनिवासिनम् ॥ 2.45.12 ॥&lt;br&gt;&#xA;ते द्विजास्त्रिविधं वृद्धा ज्ञानेन वयसौजसा।&lt;br&gt;&#xA;वयःप्रकम्पशिरसो दूरादूचुरिदं वचः ॥ 2.45.13 ॥&lt;br&gt;&#xA;वहन्तो जवना रामं भो भो जात्या स्तुरङ्गमाः।&lt;br&gt;&#xA;निवर्त्तध्वं न गन्तव्यं हिता भवत भर्त्तरि ॥ 2.45.14 ॥&lt;br&gt;&#xA;कर्णवन्ति हि भूतानि विशेषेण तुरङ्गमाः।&lt;br&gt;&#xA;यूयं तस्मान्निवर्त्तध्वं याचनां प्रतिवेदिताः ॥ 2.45.15 ॥&lt;br&gt;&#xA;धर्मतः स विशुद्धात्मा वीरः शुभदृढव्रतः।&lt;br&gt;&#xA;उपवाह्यस्तु वो भर्त्ता नापवाह्यः पुराद्वनम् ॥ 2.45.16 ॥&lt;br&gt;&#xA;एवमार्तप्रलापांस्तान् वृद्धान् प्रलपतो द्विजान्।&lt;br&gt;&#xA;अवेक्ष्य सहसा रामो रथादवततार ह ॥ 2.45.17 ॥&lt;br&gt;&#xA;पद्भ्यामेव जगामाथ ससीतः सहलक्ष्मणः।&lt;br&gt;&#xA;सन्निकृष्टपदन्यासो रामो वनपरायणः ॥ 2.45.18 ॥&lt;br&gt;&#xA;द्विजातींस्तु पदातींस्तान् रामश्चारित्रवत्सलः।&lt;br&gt;&#xA;न शशाक घृणाचक्षुः परिमोक्तुं रथेन सः ॥ 2.45.19 ॥&lt;br&gt;&#xA;गच्छन्तमेव तं दृष्ट्वा रामं सम्भ्रान्तचेतसः।&lt;br&gt;&#xA;ऊचुः परमसन्तप्ता रामं वाक्यमिदं द्विजाः ॥ 2.45.20 ॥&lt;br&gt;&#xA;ब्राह्मण्यं कृत्स्नमेतत्त्वां ब्रह्मण्यमनुगच्छति।&lt;br&gt;&#xA;द्विजस्कन्धाधिरूढास्त्वामग्नयोप्यनुयान्त्यमी ॥ 2.45.21 ॥&lt;br&gt;&#xA;वाजपेयसमुत्थानि छत्राण्येतानि पश्य नः।&lt;br&gt;&#xA;पृष्ठतोऽनुप्रयातानि मेघानिव जलात्यये ॥ 2.45.22 ॥&lt;br&gt;&#xA;अनवाप्तातपत्रस्य रश्मिसन्तापितस्य ते।&lt;br&gt;&#xA;एभिश्छायां करिष्यामः स्वैश्छत्रैर्वाजपेयिकैः ॥ 2.45.23 ॥&lt;br&gt;&#xA;या हि नः सततं बुद्धिर्वेदमन्त्रानुसारिणी।&lt;br&gt;&#xA;त्वत्कृते सा कृता वत्स वनवासानुसारिणी ॥ 2.45.24 ॥&lt;br&gt;&#xA;हृदयेष्वेव तिष्ठन्ति वेदा ये नः परं धनम्।&lt;br&gt;&#xA;वत्स्यन्त्यपि गृहेष्वेव दाराश्चारित्ररक्षिताः ॥ 2.45.25 ॥&lt;br&gt;&#xA;न पुनर्निश्चयः कार्यस्त्वद्गतौ सुकृता मतिः।&lt;br&gt;&#xA;त्वयि धर्मव्यपेक्षे तु किं स्याद्धर्ममपेक्षितुम् ॥ 2.45.26 ॥&lt;br&gt;&#xA;याचितो नो निवर्तस्व हंसशुक्लशिरोरुहैः।&lt;br&gt;&#xA;शिरोभिर्निभृताचार महीपतनपांसुलैः ॥ 2.45.27 ॥&lt;br&gt;&#xA;बहूनां वितता यज्ञा द्विजानां य इहागताः।&lt;br&gt;&#xA;तेषां समाप्तिरायत्ता तव वत्स निवर्त्तने ॥ 2.45.28 ॥&lt;br&gt;&#xA;भक्तिमन्ति हि भूतानि जङ्गमाजङ्गमानि च।&lt;br&gt;&#xA;याचमानेषु राम त्वं भक्तिं भक्तेषु दर्शय ॥ 2.45.29 ॥&lt;br&gt;&#xA;अनुगन्तुमशक्तास्त्वां मूलैरुद्धतवेगिनः।&lt;br&gt;&#xA;उन्नता वायुवेगेन विक्रोशन्तीव पादपाः ॥ 2.45.30 ॥&lt;br&gt;&#xA;निश्चेष्टाहारसञ्चारा वृक्षैकस्थानविष्ठिताः।&lt;br&gt;&#xA;पक्षिणोऽपि प्रयाचन्ते सर्वभूतानुकम्पिनम् ॥ 2.45.31 ॥&lt;br&gt;&#xA;एवं विक्रोशतां तेषां द्विजातीनां निवर्त्तने।&lt;br&gt;&#xA;ददृशे तमसा तत्र वारयन्तीव राघवम् ॥ 2.45.32 ॥&lt;br&gt;&#xA;ततः सुमन्त्रोऽपि रथाद्विमुच्य श्रान्तान् हयान् सम्परिवर्त्त्य शीघ्रम्।&lt;br&gt;&#xA;पीतोदकांस्तोयपरिप्लुताङ्गानचारयद्वै तमसाविदूरे ॥ 2.45.33 ॥&lt;/p&gt;</description>
    </item>
    <item>
      <title>०४६ पौरान् विहाय रामादीनां गमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/046_paurAn_vihAya_rAmAdInAM_gamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/046_paurAn_vihAya_rAmAdInAM_gamanam/</guid>
      <description>&lt;p&gt;ततस्तु तमसातीरं रम्यमाश्रित्य राघवः।&lt;br&gt;&#xA;सीतामुद्वीक्ष्य सौमित्रिमिदं वचनमब्रवीत् ॥ 2.46.1 ॥&lt;br&gt;&#xA;इयमद्य निशा पूर्वा सौमित्रे प्रहिता वनम्।&lt;br&gt;&#xA;वनवासस्य भद्रं ते स नोत्कण्ठितुमर्हसि ॥ 2.46.2 ॥&lt;br&gt;&#xA;पश्य शून्यान्यरण्यानि रुदन्तीव समन्ततः।&lt;br&gt;&#xA;यथानिलयमायद्भिर्निलीनानि मृगद्विजैः ॥ 2.46.3 ॥&lt;br&gt;&#xA;अद्यायोध्या तु नगरी राजधानी पितुर्मम।&lt;br&gt;&#xA;सस्त्रीपुंसागतानस्मान् शोचिष्यति न संशयः ॥ 2.46.4 ॥&lt;br&gt;&#xA;अनुरक्ता हि मनुजा राजानं बहुभिर्गुणैः।&lt;br&gt;&#xA;त्वां च मां च नरव्याघ्र शत्रुघ्नभरतौ तथा ॥ 2.46.5 ॥&lt;br&gt;&#xA;पितरं चानुशोचामि मातरं च यशस्विनीम्।&lt;br&gt;&#xA;अपि वाऽन्धौ भवेतां तु रुदन्तौ तावभीक्ष्णशः ॥ 2.46.6 ॥&lt;br&gt;&#xA;भरतः खलु धर्मात्मा पितरं मातरं च मे।&lt;br&gt;&#xA;धर्मार्थकामसहितैर्वाक्यैराश्वासयिष्यति ॥ 2.46.7 ॥&lt;br&gt;&#xA;भरतस्यानृशंसत्वं विचिन्त्याहं पुनःपुनः।&lt;br&gt;&#xA;नानुशोचामि पितरं मातरं चापि लक्ष्मण ॥ 2.46.8 ॥&lt;br&gt;&#xA;त्वया कार्यं नरव्याघ्र मामनुव्रजता कृतम्।&lt;br&gt;&#xA;अन्वेष्टव्या हि वैदेह्या रक्षणार्थे सहायता ॥ 2.46.9 ॥&lt;br&gt;&#xA;अद्भिरेव तु सौमित्रे वत्स्याम्यद्य निशामिमाम्।&lt;br&gt;&#xA;एतद्धि रोचते मह्यं वन्येऽपि विविधे सति ॥ 2.46.10 ॥&lt;br&gt;&#xA;एवमुक्त्वा तु सौमित्रिं सुमन्त्रमपि राघवः।&lt;br&gt;&#xA;अप्रमत्तस्त्वमश्वेषु भव सौम्येत्युवाच ह ॥ 2.46.11 ॥&lt;br&gt;&#xA;सोऽश्वान् सुमन्त्रः संयम्य सूर्येऽस्तं समुपागते।&lt;br&gt;&#xA;प्रभूतयवसान् कृत्वा बभूव प्रत्यनन्तरः ॥ 2.46.12 ॥&lt;br&gt;&#xA;उपास्य तु शिवां सन्ध्यां दृष्ट्वा रात्रिमुपस्थिताम्।&lt;br&gt;&#xA;रामस्य शयनं चक्रे सूतः सौमित्रिणा सह ॥ 2.46.13 ॥&lt;br&gt;&#xA;तां शय्यां तमसातीरे वीक्ष्य वृक्षदलैः कृताम्।&lt;br&gt;&#xA;रामः सौमित्रिणा सार्द्धं सभार्यः संविवेश ह ॥ 2.46.14 ॥&lt;br&gt;&#xA;सभार्यं सम्प्रसुप्तं तं भ्रातरं वीक्ष्य लक्ष्मणः।&lt;br&gt;&#xA;कथयामास सूताय रामस्य विविधान् गुणान् ॥ 2.46.15 ॥&lt;br&gt;&#xA;जाग्रतो ह्येव तां रात्रिं सौमित्रेरुदितो रविः।&lt;br&gt;&#xA;सूतस्य तमसातीरे रामस्य ब्रुवतो गुणान् ॥ 2.46.16 ॥&lt;br&gt;&#xA;गोकुलाकुलतीरायास्तमसाया विदूरतः।&lt;br&gt;&#xA;अवसत्तत्र तां रात्रिं रामः प्रकृतिभिः सह ॥ 2.46.17 ॥&lt;br&gt;&#xA;उत्थाय तु महातेजाः प्रकृतीस्ता निशाम्य च।&lt;br&gt;&#xA;अब्रवीद्भ्रातरं रामो लक्ष्मणं पुण्यलक्षणम् ॥ 2.46.18 ॥&lt;br&gt;&#xA;अस्मद्व्यपेक्षान् सौमित्रे निरपेक्षान् गृहेष्वपि।&lt;br&gt;&#xA;वृक्षमूलेषु संसुप्तान् पश्य लक्ष्मण साम्प्रतम् ॥ 2.46.19 ॥&lt;br&gt;&#xA;यथैते नियमं पौराः कुर्वन्त्यस्मन्निवर्त्तने।&lt;br&gt;&#xA;अपि प्राणानसिष्यन्ति न तु त्यक्ष्यन्ति निश्चयम् ॥ 2.46.20 ॥&lt;br&gt;&#xA;यावदेव तु संसुप्तास्तावदेव वयं लघु।&lt;br&gt;&#xA;रथमारुह्य गच्छाम पन्थानमकुतोभयम् ॥ 2.46.21 ॥&lt;br&gt;&#xA;अतो भूयोऽपि नेदानीमिक्ष्वाकुपुरवासिनः।&lt;br&gt;&#xA;स्वपेयुरमुरक्ता मां वृक्षमूलानि संश्रिताः ॥ 2.46.22 ॥&lt;br&gt;&#xA;पौरा ह्यात्मकृताद्दुःखाद्विप्रमोक्ष्या नृपात्मजैः।&lt;br&gt;&#xA;न ते खल्वात्मना योज्या दुःखेन पुरवासिनः ॥ 2.46.23 ॥&lt;br&gt;&#xA;अब्रवील्लक्ष्मणो रामं साक्षाद्धर्ममिव स्थितम्।&lt;br&gt;&#xA;रोचते मे तथा प्राज्ञ क्षिप्रमारुह्यतामिति ॥ 2.46.24 ॥&lt;br&gt;&#xA;अथ रामोऽब्रवीच्छ्रीमान् सुमन्त्रं युज्यतां रथः।&lt;br&gt;&#xA;गमिष्यामि ततोऽरण्यं गच्छ शीघ्रमितः प्रभो ॥ 2.46.25 ॥&lt;br&gt;&#xA;सूतस्ततः सन्त्वरितः स्यन्दनं तैर्हयोत्तमैः।&lt;br&gt;&#xA;योजयित्वाथ रामाय प्राञ्जलिः प्रत्यवेदयत् ॥ 2.46.26 ॥&lt;br&gt;&#xA;अयं युक्तो महाबाहो रथस्ते रथिनां वर।&lt;br&gt;&#xA;तमारोह सुभद्रं ते ससीतः सहलक्ष्मणः ॥ 2.46.27 ॥&lt;br&gt;&#xA;तं स्यन्दनमधिष्ठाय राघवः सपरिच्छदः।&lt;br&gt;&#xA;शीघ्रगामाकुलावर्त्तां तमसामतरन्नदीम् ॥ 2.46.28 ॥&lt;br&gt;&#xA;स सन्तीर्य्य महाबाहुः श्रीमान् शिवमकण्टकम्।&lt;br&gt;&#xA;प्रापद्यत महामार्गमभयं भयदर्शिनाम् ॥ 2.46.29 ॥&lt;br&gt;&#xA;मोहनार्थं तु पौराणां सूतं रामोऽब्रवीद्वचः।&lt;br&gt;&#xA;उदङ्मुखः प्रयाहि त्वं रथमास्थाय सारथे ॥ 2.46.30 ॥&lt;br&gt;&#xA;मुहूर्तं त्वरितं गत्वा निवर्तय रथं पुनः।&lt;br&gt;&#xA;यथा न विद्युः पौरा मां तथा कुरु समाहितः ॥ 2.46.31 ॥&lt;br&gt;&#xA;रामस्य वचनं श्रुत्वा तथा चक्रे स सारथिः।&lt;br&gt;&#xA;प्रत्यागम्य च रामस्य स्यन्दनं प्रत्यवेदयत् ॥ 2.46.32 ॥&lt;br&gt;&#xA;तौ सम्प्रयुक्तं तु रथं समास्थितौ तदा ससीतौ रघुवंशवर्द्धनौ।&lt;br&gt;&#xA;प्रचोदयामास ततस्तुरङ्गमान् स सारथिर्येन पथा तपोवनम् ॥ 2.46.33 ॥&lt;br&gt;&#xA;ततः समास्थाय रथं महारथः ससारथिर्दाशरथिर्वनं ययौ।&lt;br&gt;&#xA;उदङ्मुखं तं तु रथं चकार स प्रयाणमाङ्गल्यनिमित्तदर्शनात् ॥ 2.46.34 ॥&lt;/p&gt;</description>
    </item>
    <item>
      <title>०४७ पौरप्रत्यागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/047_paurapratyAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/047_paurapratyAgamanam/</guid>
      <description>&lt;p&gt;प्रभातायां तु शर्वर्यां पौरास्ते राघवं विना।&lt;br&gt;&#xA;शोकोपहतनिश्चेष्टा बभूवुर्हतचेतसः ॥ 2.47.1 ॥&lt;br&gt;&#xA;शोकजाश्रुपरिद्यूना वीक्षमाणास्ततस्ततः।&lt;br&gt;&#xA;आलोकमपि रामस्य न पश्यन्ति स्म दुःखिताः ॥ 2.47.2 ॥&lt;br&gt;&#xA;ते विषादार्तवदना रहितास्तेन धीमता।&lt;br&gt;&#xA;कृपणाः करुणा वाचो वदन्ति स्म मनस्विनः ॥ 2.47.3 ॥&lt;br&gt;&#xA;धिगस्तु खलु निद्रां तां ययापहृतचेतसः।&lt;br&gt;&#xA;नाद्य पश्यामहे रामं पृथूरस्कं महाभुजम् ॥ 2.47.4 ॥&lt;br&gt;&#xA;कथं नाम महाबाहुः स तथा वितथक्रियः।&lt;br&gt;&#xA;भक्तं जनं परित्यज्य प्रवासं राघवो गतः ॥ 2.47.5 ॥&lt;br&gt;&#xA;यो नः सदा पालयति पिता पुत्रानिवौरसान्।&lt;br&gt;&#xA;कथं रघूणां स श्रेष्ठस्त्यक्त्वा नो विपिनं गतः ॥ 2.47.6 ॥&lt;br&gt;&#xA;इहैव निधनं यामो महाप्रस्थानमेव वा।&lt;br&gt;&#xA;रामेण रहितानां हि किमर्थं जीवितं हि नः ॥ 2.47.7 ॥&lt;br&gt;&#xA;सन्ति शुष्काणि काष्ठानि प्रभूतानि महान्ति च।&lt;br&gt;&#xA;तैः प्रज्वाल्य चितां सर्वे प्रविशामोऽथ पावकम् ॥ 2.47.8 ॥&lt;br&gt;&#xA;किं वक्ष्यामौ महाबाहुरनसूयः प्रियंवदः।&lt;br&gt;&#xA;नीतः स राघवोऽस्माभिरिति वक्तुं कथं क्षमम् ॥ 2.47.9 ॥&lt;br&gt;&#xA;सा नूनं नगरी दीना दृष्ट्वास्मान् राघवं विना।&lt;br&gt;&#xA;भविष्यति निरानन्दा सस्त्रीबालवयोधिका ॥ 2.47.10 ॥&lt;br&gt;&#xA;निर्यातस्तेन वीरेण सह नित्यं जितात्मना।&lt;br&gt;&#xA;विहीनास्तेन च पुनः कथं पश्याम तां पुरीम् ॥ 2.47.11 ॥&lt;br&gt;&#xA;इतीव बहुधा वाचो बाहुमुद्यम्य ते जनाः।&lt;br&gt;&#xA;विलपन्ति स्म दुःखार्ता विवत्सा इव धेनवः ॥ 2.47.12 ॥&lt;br&gt;&#xA;ततो मार्गानुसारेण गत्वा किञ्चित्क्षणं पुनः।&lt;br&gt;&#xA;मार्गनाशाद् विषादेन महता समभिप्लुताः ॥ 2.47.13 ॥&lt;br&gt;&#xA;रथस्य मार्गनाशेन न्यवर्तन्त मनस्विनः।&lt;br&gt;&#xA;किमिदं किं करिष्यामो दैवेनोपहता इति ॥ 2.47.14 ॥&lt;br&gt;&#xA;ततो यथागतेनैव मार्गेण क्लान्तचेतसः।&lt;br&gt;&#xA;अयोध्यामगमन् सर्वे पुरीं व्यथितसज्जनाम् ॥ 2.47.15 ॥&lt;br&gt;&#xA;आलोक्य नगरीं तां च क्षयव्याकुलमानसाः।&lt;br&gt;&#xA;अवर्तयन्त तेऽश्रूणि नयनैश्शोकपीडितैः ॥ 2.47.16 ॥&lt;br&gt;&#xA;एषा रामेण नगरी रहिता नातिशोभते।&lt;br&gt;&#xA;आपगा गरुडेनेव ह्रदादुद्धृतपन्नगा ॥ 2.47.17 ॥&lt;br&gt;&#xA;चन्द्रहीनमिवाकाशं तोयहीनमिवार्णवम्।&lt;br&gt;&#xA;अपश्यन्निहतानन्दं नगरं ते विचेतसः ॥ 2.47.18 ॥&lt;br&gt;&#xA;ते तानि वेश्मानि महाधनानि दुःखेन दुःखोपहता विशन्तः।&lt;br&gt;&#xA;नैव प्रजज्ञुः स्वजनं जनं वा निरीक्षमाणाः प्रविनष्टहर्षाः ॥ 2.47.19 ॥&lt;/p&gt;</description>
    </item>
    <item>
      <title>०४८ शोकमग्ना-अयोध्या</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/048_shokamagnA-ayodhyA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/048_shokamagnA-ayodhyA/</guid>
      <description>&lt;p&gt;तेषामेवं विषण्णानां पीडितानामतीव च।&lt;br&gt;&#xA;बाष्पविप्लुतनेत्राणां सशोकानां मुमूर्षया ॥ 2.48.1 ॥&lt;br&gt;&#xA;अनुगम्य निवृत्तनां रामं नगरवासिनाम्।&lt;br&gt;&#xA;उद्गतानीव सत्त्वानि बभूबुरमनस्विनाम् ॥ 2.48.2 ॥&lt;br&gt;&#xA;स्वंस्वं निलयमागम्य पुत्रदारैः समावृताः।&lt;br&gt;&#xA;अश्रूणि मुमुचुः सर्वे बाष्पेण पिहिताननाः ॥ 2.48.3 ॥&lt;br&gt;&#xA;न चाहृष्यन्न चामोदन् वणिजो न प्रसारयन्।&lt;br&gt;&#xA;न चाशोभन्त पुण्यानि नापचन् गृहमेधिनः ॥ 2.48.4 ॥&lt;br&gt;&#xA;नष्टं दृष्ट्वा नाभ्यनन्दन् विपुलं वा धनागमम्।&lt;br&gt;&#xA;पुत्रं प्रथमजं लब्ध्वा जननी नाभ्यनन्दत ॥ 2.48.5 ॥&lt;br&gt;&#xA;गृहेगृहे रुदन्त्यश्च भर्तारं गृहमागतम्।&lt;br&gt;&#xA;व्यगर्हयन्त दुःखार्त्ता वाग्भिस्तोत्रैरिव द्विपान् ॥ 2.48.6 ॥&lt;br&gt;&#xA;किं नु तेषां गृहैः कार्य्यं किं दारैः किं धनेन वा।&lt;br&gt;&#xA;पुत्रैर्वा किं सुखैर्वापि ये न पश्यन्ति राघवम् ॥ 2.48.7 ॥&lt;br&gt;&#xA;एकः सत्पुरुषो लोके लक्ष्मणः सह सीतया।&lt;br&gt;&#xA;योऽनुगच्छति काकुत्स्थं रामं परिचरन् वने ॥ 2.48.8 ॥&lt;br&gt;&#xA;आपगाः कृतपुण्यास्ताः पद्मिन्यश्च सरांसि च।&lt;br&gt;&#xA;येषु स्नास्यति काकुत्स्थो विगाह्य सलिलं शुचि ॥ 2.48.9 ॥&lt;br&gt;&#xA;शोभयिष्यन्ति काकुत्स्थमटव्यो रम्यकाननाः।&lt;br&gt;&#xA;आपगाश्च महानूपाः सानुमन्तश्च पर्वताः ॥ 2.48.10 ॥&lt;br&gt;&#xA;काननं वापि शैलं वा यं रामोऽभिगमिष्यति।&lt;br&gt;&#xA;प्रियातिथिमिव प्राप्तं नैनं शक्ष्यन्त्यनर्चितुम् ॥ 2.48.11 ॥&lt;br&gt;&#xA;विचित्रकुसुमापीडा बहुमञ्जरिधारिणः।&lt;br&gt;&#xA;राघवं दर्शयिष्यन्ति नगा भ्रमरशालिनः ॥ 2.48.12 ॥&lt;br&gt;&#xA;अकाले चापि मुख्यानि पुष्पाणि च फलानि च।&lt;br&gt;&#xA;दर्शयिष्यन्त्यनुक्रोशाद्गिरयो राममागतम् ॥ 2.48.13 ॥&lt;br&gt;&#xA;विदर्शयन्तो विविधान् भूयश्चित्रांश्च निर्झरान्।&lt;br&gt;&#xA;पादपाः पर्वताग्रेषु रमयिष्यन्ति राघवम् ॥ 2.48.14 ॥&lt;br&gt;&#xA;यत्र रामो भयं नात्र नास्ति तत्र पराभवः।&lt;br&gt;&#xA;स हि शूरो महाबाहुः पुत्रो दशरथस्य च ॥ 2.48.15 ॥&lt;br&gt;&#xA;पुराभवति नो दूरादनुगच्छाम राघवम् ॥ 2.48.16 ॥&lt;br&gt;&#xA;पादच्छाया सुखा भर्तुस्तादृशस्य महात्मनः।&lt;br&gt;&#xA;स हि नाथो जनस्यास्य स गतिः स परायणम् ॥ 2.48.17 ॥&lt;br&gt;&#xA;वयं परिचरिष्यामः सीतां यूयं तु राघवम्।&lt;br&gt;&#xA;इति पौरस्त्रियो भर्तॄन् दुःखार्तास्तत्तदब्रुवन् ॥ 2.48.18 ॥&lt;br&gt;&#xA;युष्माकं राघवोऽरण्ये योगक्षेमं विधास्यति।&lt;br&gt;&#xA;सीता नारीजनस्यास्य योगक्षेमं करिष्यति ॥ 2.48.19 ॥&lt;br&gt;&#xA;को न्वनेनाप्रतीतेन सोत्कण्ठितजनेन च।&lt;br&gt;&#xA;सम्प्रीयेतामनोज्ञेन वासेन हृतचेतसा ॥ 2.48.20 ॥&lt;br&gt;&#xA;कैकेय्या यदि चेद्राज्यं स्यादधर्म्यमनाथवत्।&lt;br&gt;&#xA;न हि नो जीवितेनार्थः कुतः पुत्रैः कुतो धनैः ॥ 2.48.21 ॥&lt;br&gt;&#xA;यया पुत्रश्च भर्ता च त्यक्तावैश्वर्यकारणात्।&lt;br&gt;&#xA;कं सा परिहरेदन्यं कैकेयी कुलपांसनी ॥ 2.48.22 ॥&lt;br&gt;&#xA;कैकेय्या न वयं राज्ये भृतका निवसेम हि।&lt;br&gt;&#xA;जीवन्त्या जातु जीवन्त्यः पुत्रैरपि शपामहे ॥ 2.48.23 ॥&lt;br&gt;&#xA;या पुत्रं पार्थिवेन्द्रस्य प्रवासयति निर्घृणा।&lt;br&gt;&#xA;कस्तां प्राप्य सुखं जीवेदधर्म्यां दुष्टचारिणीम् ॥ 2.48.24 ॥&lt;br&gt;&#xA;उपद्रुतमिदं सर्वमनालम्बमनायकम्।&lt;br&gt;&#xA;कैकेय्या हि कृते सर्वं विनाशमुपयास्यति ॥ 2.48.25 ॥&lt;br&gt;&#xA;न हि प्रव्रजिते रामे जीविष्यति महीपतिः।&lt;br&gt;&#xA;मृते दशरथे व्यक्तं विलापस्तदनन्तरम् ॥ 2.48.26 ॥&lt;br&gt;&#xA;ते विषं पिबतालोड्य क्षीणपुण्याः सुदुर्गताः।&lt;br&gt;&#xA;राघवं वानुगच्छध्वमश्रुतिं वापि गच्छत ॥ 2.48.27 ॥&lt;br&gt;&#xA;मिथ्या प्रव्राजितो रामः सभार्य्यः सह लक्ष्मणः।&lt;br&gt;&#xA;भरते सन्निसृष्टाः स्मः सौनिके पशवो यथा ॥ 2.48.28 ॥&lt;br&gt;&#xA;पूर्णचन्द्राननः श्यामो गूढजत्रुररिन्दमः।&lt;br&gt;&#xA;आजानुबाहुः पद्माक्षो रामो लक्ष्मणपूर्वजः ॥ 2.48.29 ॥&lt;br&gt;&#xA;पूर्वाभिभाषी मधुरः सत्यवादी महाबलः।&lt;br&gt;&#xA;सौम्यश्च सर्वलोकस्य चन्द्रवत्प्रियदर्शनः ॥ 2.48.30 ॥&lt;br&gt;&#xA;नूनं पुरुषशार्दूलो मत्तमातङ्गविक्रमः।&lt;br&gt;&#xA;शोभयिष्यत्यरण्यानि विचरन् स महारथः ॥ 2.48.31 ॥&lt;br&gt;&#xA;तास्तथा विलपन्त्यस्तु नगरे नागरस्त्रियः।&lt;br&gt;&#xA;चुक्रुशुर्दुःखसन्तप्ता मृत्योरिव भयागमे ॥ 2.48.32 ॥&lt;br&gt;&#xA;इत्येवं विलपन्तीनां स्त्रीणां वेश्मसु राघवम्।&lt;br&gt;&#xA;जगामास्तं दिनकरो रजनी चाभ्यवर्त्तत ॥ 2.48.33 ॥&lt;br&gt;&#xA;नष्टज्वलनसम्पाता प्रशान्ताध्यायसत्कथा।&lt;br&gt;&#xA;तिमिरेणाभिलिप्तेव सा तदा नगरी बभौ ॥ 2.48.34 ॥&lt;br&gt;&#xA;उपशान्तवणिक्पण्या नष्टहर्षा निराश्रया।&lt;br&gt;&#xA;अयोध्या नगरी चासीन्नष्टतारमिवाम्बरम् ॥ 2.48.35 ॥&lt;br&gt;&#xA;तथा स्त्रियो रामनिमित्तमातुरा यथा सुते भ्रातरि वा विवासिते।&lt;br&gt;&#xA;विलप्य दीना रुरुदुर्विचेतसः सुतैर्हि तासामधिको हि सोऽभवत् ॥ 2.48.36 ॥&lt;br&gt;&#xA;प्रशान्तगीतोत्सवनृत्तवादना व्यपास्तहर्षा पिहितापणोदया।&lt;br&gt;&#xA;तदा ह्ययोध्या नगरी बभूव सा महार्णवः सङ्क्षपितोदको यथा ॥ 2.48.37 ॥&lt;/p&gt;</description>
    </item>
    <item>
      <title>०४९ रामादिभिः गोमत्यादिनदीतरणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/049_rAmAdibhiH_gomatyAdinadItaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/049_rAmAdibhiH_gomatyAdinadItaraNam/</guid>
      <description>&lt;p&gt;रामोऽपि रात्रिशेषेण तेनैव महदन्तरम्।&lt;br&gt;&#xA;जगाम पुरुषव्याघ्रः पितुराज्ञामनुस्मरन् ॥ 2.49.1 ॥&lt;br&gt;&#xA;तथैव गच्छतस्तस्य व्यपायाद्रजनी शिवा।&lt;br&gt;&#xA;उपास्य स शिवां सन्ध्यां विषयान्तं व्यगाहत ॥ 2.49.2 ॥&lt;br&gt;&#xA;पश्यन्नतिययौ शीघ्रं शनैरिव हयोत्तमैः।&lt;br&gt;&#xA;श्रृण्वन् वाचो मनुष्याणां ग्रामसंवासवासिनाम् ॥ 2.49.3 ॥&lt;br&gt;&#xA;राजानं धिग् दशरथं कामस्य वशमास्थितम्।&lt;br&gt;&#xA;हा नृशंसाद्य कैकेयी पापा पापानुबन्धिनी ॥ 2.49.4 ॥&lt;br&gt;&#xA;तीक्ष्णा सम्भिन्नमर्यादा तीक्ष्णकर्मणि वर्त्तते ॥ 2.49.5 ॥&lt;br&gt;&#xA;या पुत्रमीदृशं राज्ञः प्रवासयति धार्मिकम्।&lt;br&gt;&#xA;वनवासे महाप्रज्ञं सानुक्रोशं जितेन्द्रियम् ॥ 2.49.6 ॥&lt;br&gt;&#xA;कथं नाम महाभागा सीता जनकनन्दिनी।&lt;br&gt;&#xA;सदा सुखेष्वभिरता दुःखान्यनुभविष्यति ॥ 2.49.7 ॥&lt;br&gt;&#xA;अहो दशरथो राजा निःस्नेहः स्वसुतं प्रियम्।&lt;br&gt;&#xA;प्रजानामनघं रामं परित्यक्तुमिहेच्छति ॥ 2.49.8 ॥&lt;br&gt;&#xA;एता वाचो मुनष्याणां ग्रामसंवासवासिनाम्।&lt;br&gt;&#xA;श्रृण्वन्नतिययौ वीरः कोसलान् कोसलेश्वरः ॥ 2.49.9 ॥&lt;br&gt;&#xA;ततो वेदश्रुतिं नाम शिववारिवहां नदीम्।&lt;br&gt;&#xA;उत्तीर्याभिमुखः प्रायादगस्त्याध्युषितां दिशम् ॥ 2.49.10 ॥&lt;br&gt;&#xA;गत्वा तु सुचिरं कालं ततः शिवजलां नदीम्।&lt;br&gt;&#xA;गोमतीं गोयुतानूपामतरत् सागरङ्गमाम् ॥ 2.49.11 ॥&lt;br&gt;&#xA;गोमतीं चाप्यतिक्रम्य राघवः शीघ्रगैर्हयैः।&lt;br&gt;&#xA;मयूरहंसाभिरुतां ततार स्यन्दिकां नदीम् ॥ 2.49.12 ॥&lt;br&gt;&#xA;स महीं मनुना राज्ञा दत्तामिक्ष्वाकवे पुरा।&lt;br&gt;&#xA;स्फीतां राष्ट्रावृतां रामो वैदेहीमन्वदर्शयत् ॥ 2.49.13 ॥&lt;br&gt;&#xA;सूत इत्येव चाभाष्य सारथिं तमभीक्ष्णशः।&lt;br&gt;&#xA;हंसमत्तस्वरः श्रीमानुवाच पुरुषर्षभः ॥ 2.49.14 ॥&lt;br&gt;&#xA;कदाहं पुनरागम्य सरय्वाः पुष्पिते वने।&lt;br&gt;&#xA;मृगयां पर्यटिष्यामि मात्रा पित्रा च सङ्गतः ॥ 2.49.15 ॥&lt;br&gt;&#xA;राजर्षीणां हि लोकेऽस्मिन् रत्यर्थं मृगया वने।&lt;br&gt;&#xA;काले वृतां तां मनुजैः धन्विनामभिकाङ्क्षिताम् ॥ 2.49.16 ॥&lt;br&gt;&#xA;नात्यर्थमभिकाङ्क्षामि मृगयां सरयूवने।&lt;br&gt;&#xA;रतिर्ह्येषातुला लोके राजर्षिगणसम्मता ॥ 2.49.17 ॥&lt;br&gt;&#xA;स तमध्वानमैक्ष्वाकः सूतं मधुरया गिरा।&lt;br&gt;&#xA;तं तमर्थमभिप्रेत्य ययौ वाक्यमुदीरयन् ॥ 2.49.18 ॥&lt;/p&gt;</description>
    </item>
    <item>
      <title>०५० गङ्गातीरे गुहसमागमः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/050_gangAtIre_guhasamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/050_gangAtIre_guhasamAgamaH/</guid>
      <description>&lt;p&gt;विशालान् कोसलान् रम्यान् यात्वा लक्ष्मणपूर्वजः।&lt;br&gt;&#xA;अयोध्याभिमुखो धीमान् प्राञ्जलिर्वाक्यमब्रवीत् ॥ 2.50.1 ॥&lt;br&gt;&#xA;आपृच्छे त्वां पुरिश्रेष्ठे काकुत्स्थपरिपालिते।&lt;br&gt;&#xA;दैवतानि च यानि त्वां पालयन्त्यावसन्ति च ॥ 2.50.2 ॥&lt;br&gt;&#xA;निवृत्तवनवासस्त्वामनृणो जगतीपतेः।&lt;br&gt;&#xA;पुनर्द्रक्ष्यामि मात्रा च पित्रा च सह सङ्गतः ॥ 2.50.3 ॥&lt;br&gt;&#xA;ततो रुधिरताम्राक्षो भुजमुद्यम्य दक्षिणम्।&lt;br&gt;&#xA;अश्रुपूर्णमुखो दीनोऽब्रवीज्जानपदं जनम् ॥ 2.50.4 ॥&lt;br&gt;&#xA;अनुक्रोशो दया चैव यथार्हं मयि वः कृतः।&lt;br&gt;&#xA;चिरं दुःखस्य पापीयो गम्यतामर्थसिद्धये ॥ 2.50.5 ॥&lt;br&gt;&#xA;तेऽभिवाद्य महात्मानं कृत्वा चापि प्रदक्षिणम्।&lt;br&gt;&#xA;विलपन्तो नरा घोरं व्यतिष्ठन्त क्वचित्क्वचित् ॥ 2.50.6 ॥&lt;br&gt;&#xA;तथा विलपतां तेषामतृप्तानां च राघवः।&lt;br&gt;&#xA;अचक्षुर्विषयं प्रायाद्यथार्कः क्षणदामुखे ॥ 2.50.7 ॥&lt;br&gt;&#xA;ततो धान्यधनोपेतान् दानशीनजनाञ्छिवान्।&lt;br&gt;&#xA;अकुतश्चिद्भयान् रम्यांश्चैत्ययूपसमावृतान् ॥ 2.50.8 ॥&lt;br&gt;&#xA;उद्यानाम्रवणोपेतान् सम्पन्नसलिलाशयान्।&lt;br&gt;&#xA;तुष्टपुष्टजनाकीर्णान् गोकुलाकुलसेवितान् ॥ 2.50.9 ॥&lt;br&gt;&#xA;लक्षणीयान् नरेन्द्राणां ब्रह्मघोषाभिनादितान्।&lt;br&gt;&#xA;रथेन पुरुषव्याघ्रः कोसलानत्यवर्त्तत ॥ 2.50.10 ॥&lt;br&gt;&#xA;मध्येन मुदितं स्फीतं रम्योद्यानसमाकुलम्।&lt;br&gt;&#xA;राज्यं भोग्यं नरेन्द्राणां ययौ धृतिमतां वरः ॥ 2.50.11 ॥&lt;br&gt;&#xA;तत्र त्रिपथगां दिव्यां शिवतोयामशैवलाम्।&lt;br&gt;&#xA;ददर्श राघवो गङ्गां पुण्यामृषिनिषेविताम् ॥ 2.50.12 ॥&lt;br&gt;&#xA;आश्रमैरविदूरस्थैः श्रीमद्भिः समलङ्कृताम्।&lt;br&gt;&#xA;काले सरोभिर्हृष्टाभिः सेविताम्भो ह्रदां शिवाम् ॥ 2.50.13 ॥&lt;br&gt;&#xA;देवदानवगन्धर्वैः किन्नरैरुपशोभिताम्।&lt;br&gt;&#xA;नानागन्धर्वपत्नीभिः सेवितां सततं शिवाम् ॥ 2.50.14 ॥&lt;br&gt;&#xA;देवाक्रीडाशताकीर्णां देवोद्यानशतायुताम्।&lt;br&gt;&#xA;देवार्थमाकाशगमां विख्यातां देवपद्मिनीम् ॥ 2.50.15 ॥&lt;br&gt;&#xA;जलाघाताट्टहासोग्रां फेननिर्मलहासिनीम्।&lt;br&gt;&#xA;क्वचिद्वेणीकृतजलां क्वचिदावर्त्तशोभिताम् ॥ 2.50.16 ॥&lt;br&gt;&#xA;क्वचित्स्तिमितगम्भीरां क्वचिद्वेगजलाकुलाम्।&lt;br&gt;&#xA;क्वचिद्गम्भीरनिर्घोषां क्वचिद्भैरवनिस्वनाम् ॥ 2.50.17 ॥&lt;br&gt;&#xA;देवसङ्घाप्लुतजलां निर्मलोत्पलशोभिताम्।&lt;br&gt;&#xA;क्वचिदाभोगपुलिनां क्वचिन्निर्मलवालुकाम् ॥ 2.50.18 ॥&lt;br&gt;&#xA;सदामत्तैश्च विहगैरभिसन्नादितान्तराम्।&lt;br&gt;&#xA;क्वचित्तीररुहैर्वृक्षैर्मालाभिरुपशोभिताम् ॥ 2.50.19 ॥&lt;br&gt;&#xA;क्वचित्फुल्लोत्पलच्छन्नां क्वचित्पद्मवनाकुलाम्।&lt;br&gt;&#xA;क्वचित्कुमुदषण्डैश्च कुड्मलैरुपशोभिताम् ॥ 2.50.20 ॥&lt;br&gt;&#xA;नानापुष्परजोध्वस्तां समदामिव च क्वचित्।&lt;br&gt;&#xA;व्यपेतमलसङ्घातां मणिनिर्मलदर्शनाम् ॥ 2.50.21 ॥&lt;br&gt;&#xA;दिशागजैर्वनगजैर्मत्तैश्च वरवारणैः।&lt;br&gt;&#xA;देवोपवाह्यैश्च मुहुः सन्नादितवनान्तराम् ॥ 2.50.22 ॥&lt;br&gt;&#xA;प्रमदामिव यत्नेन भूषितां भूषणोत्तमैः।&lt;br&gt;&#xA;फलैः पुष्पैः किसलयैर्वृतां गुल्मैर्द्विजैस्तथा ॥ 2.50.23 ॥&lt;br&gt;&#xA;शिंशुमारैश्च नक्रैश्च भुजङ्गैश्च निषेविताम्।&lt;br&gt;&#xA;विष्णुपादच्युतां दिव्यामपापां पापनाशिनीम् ॥ 2.50.24 ॥&lt;br&gt;&#xA;समुद्रमहिषीं गङ्गां सारसक्रौञ्चनादिताम्।&lt;br&gt;&#xA;आससाद महाबाहुः श्रृङ्गवेरपुरं प्रति ॥ 2.50.25 ॥&lt;br&gt;&#xA;तामूर्मिकलिलावर्त्तामन्ववेक्ष्य महारथः।&lt;br&gt;&#xA;सुमन्त्रमब्रवीत् सूतमिहैवाद्य वसामहे ॥ 2.50.26 ॥&lt;br&gt;&#xA;अविदूरादयं नद्या बहुपुष्पप्रवालवान्।&lt;br&gt;&#xA;सुमहानिङ्गुदीवृक्षो वसामोऽत्रैव सारथे ॥ 2.50.27 ॥&lt;br&gt;&#xA;द्रक्ष्यामः सरितां श्रेष्ठां सम्मान्यसलिलां शिवाम्।&lt;br&gt;&#xA;देवदानवगन्धर्वमृगमानुषपक्षिणाम् ॥ 2.50.28 ॥&lt;br&gt;&#xA;लक्ष्मणश्च सुमन्त्रश्च बाढमित्येव राघवम्।&lt;br&gt;&#xA;उक्त्वा तमिङ्गुदीवृक्षं तदोपययतुर्हयैः ॥ 2.50.29 ॥&lt;br&gt;&#xA;रामोऽभियाय तं रम्यं वृक्षमिक्ष्वाकुनन्दनः।&lt;br&gt;&#xA;रथादवातरत्तस्मात् सभार्यः सहलक्ष्मणः ॥ 2.50.30 ॥&lt;br&gt;&#xA;सुमन्त्रोप्यवतीर्य्या स्मान्मोनचयित्वा हयोत्तमान्।&lt;br&gt;&#xA;वृक्षमूलगतं राममुपतस्थे कृताञ्जलिः ॥ 2.50.31 ॥&lt;br&gt;&#xA;तत्र राजा गुहो नाम रामस्यात्मसमः सखा।&lt;br&gt;&#xA;निषादजात्यो बलवान् स्थपतिश्चेति विश्रुतः ॥ 2.50.32 ॥&lt;br&gt;&#xA;स श्रुत्वा पुरुषव्याघ्रं रामं विषयमागतम्।&lt;br&gt;&#xA;वृद्धैः परिवृतोऽमात्यैर्ज्ञातिभिश्चाप्युपागतः ॥ 2.50.33 ॥&lt;br&gt;&#xA;ततो निषादाधिपतिं दृष्ट्वा दूरादुपस्थितम्।&lt;br&gt;&#xA;सह सौमित्रिणा रामः समागच्छद्गुहेन सः ॥ 2.50.34 ॥&lt;br&gt;&#xA;तमार्तः सम्परिष्वज्य गुहो राघवमब्रवीत्।&lt;br&gt;&#xA;यथायोध्या तथेयं ते राम किं करवाणि ते ॥ 2.50.35 ॥&lt;br&gt;&#xA;ईदृशं हि महाबाहो कः प्राप्स्यत्यतिथिं प्रियम् ॥ 2.50.36 ॥&lt;br&gt;&#xA;ततो गुणवदन्नाद्यमुपादाय पृथग्विधम्।&lt;br&gt;&#xA;अर्ध्यं चोपानयत् क्षिप्रं वाक्यं चेदमुवाच ह ॥ 2.50.37 ॥&lt;br&gt;&#xA;स्वागतं ते महाबाहो तवेयमखिला मही।&lt;br&gt;&#xA;वयं प्रेष्या भवान् भर्त्ता साधु राज्यं प्रशाधि नः ॥ 2.50.38 ॥&lt;br&gt;&#xA;भक्ष्यं भोज्यं च पेयं च लेह्यं चेदमुपस्थितम्।&lt;br&gt;&#xA;शयनानि च मुख्यानि वाजिनां खादनं च ते ॥ 2.50.39 ॥&lt;br&gt;&#xA;पद्भ्यामभिगमाच्चैव स्नेहसन्दर्शनेन च।&lt;br&gt;&#xA;प्रशाधीति वाक्यकृतेन स्नेहप्रदर्शनेन ** ॥ 2.50.40 ॥&lt;br&gt;&#xA;भुजाभ्यां साधु पीनाभ्यां पीडयन् वाक्यमब्रवीत् ॥ 2.50.41 ॥&lt;br&gt;&#xA;दिष्ट्या त्वां गुह पश्यामि ह्यरोगं सह बान्धवैः।&lt;br&gt;&#xA;अपि ते कुशलं राष्ट्रे मित्रेषु च धनेषु च ॥ 2.50.42 ॥&lt;br&gt;&#xA;यत्त्विदं भवता किञ्चित् प्रीत्या समुपकल्पितम्।&lt;br&gt;&#xA;सर्वं तदनुजानामि न हि वर्त्ते प्रतिग्रहे ॥ 2.50.43 ॥&lt;br&gt;&#xA;कुशचीराजिनधरं फलमूलाशिनं च माम्।&lt;br&gt;&#xA;विद्धि प्रणिहितं धर्मे तापसं वनगोचरम् ॥ 2.50.44 ॥&lt;br&gt;&#xA;अश्वानां खादनेनाहमर्थी नान्येन केनचित्।&lt;br&gt;&#xA;एतावतात्र भवता भविष्यामि सुपूजितः ॥ 2.50.45 ॥&lt;br&gt;&#xA;एते हि दयिता राज्ञः पितुर्दशरथस्य मे।&lt;br&gt;&#xA;एतैः सुविहितैरश्वैर्भविष्याम्यहमर्चितः ॥ 2.50.46 ॥&lt;br&gt;&#xA;अश्वानां प्रतिपानं च खादनं चैव सोन्वशात्।&lt;br&gt;&#xA;गुहस्तत्रैव पुरुषांस्त्वरितं दीयतामिति ॥ 2.50.47 ॥&lt;br&gt;&#xA;ततश्चीरोत्तरासङ्गः सन्ध्यामन्वास्य पश्चिमाम्।&lt;br&gt;&#xA;जलमेवाददे भोज्यं लक्ष्मणेनाहृतं स्वयम् ॥ 2.50.48 ॥&lt;br&gt;&#xA;तस्य भूमौ शयानस्य पादौ प्रक्षाल्य लक्ष्मणः।&lt;br&gt;&#xA;सभार्यस्य ततोऽभ्येत्य तस्थौ वृक्षमुपाश्रितः ॥ 2.50.49 ॥&lt;br&gt;&#xA;गुहोपि सह सूतेन सौमित्रिमनुभाषयन्।&lt;br&gt;&#xA;अन्वजाग्रत्ततो राममप्रमत्तो धनुर्द्धरः ॥ 2.50.50 ॥&lt;br&gt;&#xA;तथा शयानस्य ततोऽस्य धीमतो यशस्विनो दाशरथेर्महात्मनः।&lt;br&gt;&#xA;अदृष्टदुःखस्य सुखोचितस्य सा तदा व्यतीयाय चिरेण शर्वरी ॥ 2.50.51 ॥&lt;/p&gt;</description>
    </item>
    <item>
      <title>०५१ गुह-लक्ष्मणसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/051_guha-laxmaNasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/051_guha-laxmaNasaMvAdaH/</guid>
      <description>&lt;p&gt;तं जाग्रतमदम्भेन भ्रातुरर्थाय लक्ष्मणम्।&lt;br&gt;&#xA;गुहः सन्तापसन्तप्तो राघवं वाक्यमब्रवीत् ॥ 2.51.1 ॥&lt;br&gt;&#xA;इयं तात सुखा शय्या त्वदर्थमुपकल्पिता।&lt;br&gt;&#xA;प्रत्याश्वसिहि साध्वस्यां राजपुत्र यथासुखम् ॥ 2.51.2 ॥&lt;br&gt;&#xA;उचितोऽयं जनः सर्वः क्लेशानां त्वं सुखोचितः।&lt;br&gt;&#xA;गुप्त्यर्थं जागरिष्यामः काकुत्स्थस्य वयं निशाम् ॥ 2.51.3 ॥&lt;br&gt;&#xA;न हि रामात्प्रियतरो ममास्ति भुवि कश्चन।&lt;br&gt;&#xA;ब्रवीम्येतदहं सत्यं सत्येनैव च ते शपे ॥ 2.51.4 ॥&lt;br&gt;&#xA;अस्य प्रसादादाशंसे लोकेऽस्मिन् सुमहद्यशः।&lt;br&gt;&#xA;धर्मावाप्तिं च विपुलामर्थावाप्तिं च केवलाम् ॥ 2.51.5 ॥&lt;br&gt;&#xA;सोऽहं प्रियतमं रामं शयानं सह सीतया।&lt;br&gt;&#xA;रक्षिष्यामि धनुष्पाणिः सर्वतो ज्ञातिभिः सह ॥ 2.51.6 ॥&lt;br&gt;&#xA;न हि मेऽविदितं किञ्चिद्वनेस्मिंश्चरतः सदा।&lt;br&gt;&#xA;चतुरङ्गं ह्यपि बलं सुमहत् प्रसहेमहि ॥ 2.51.7 ॥&lt;br&gt;&#xA;लक्ष्मणस्तं तदोवाच रक्ष्यमाणास्त्वयानघ।&lt;br&gt;&#xA;नात्र भीता वयं सर्वे धर्ममेवानुपश्यता ॥ 2.51.8 ॥&lt;br&gt;&#xA;कथं दाशरथौ भूमौ शयाने सहसीतया।&lt;br&gt;&#xA;शक्य निद्रा मया लब्धुं जीवितं वा सुखानि वा ॥ 2.51.9 ॥&lt;br&gt;&#xA;यो न देवासुरैः सर्वैः शक्यः प्रसहितुं युधि।&lt;br&gt;&#xA;तं पश्य सुखसंविष्टं तृणेषु सह सीतया ॥ 2.51.10 ॥&lt;br&gt;&#xA;यो मन्त्रतपसा लब्धो विविधैश्च परिश्रमैः।&lt;br&gt;&#xA;एको दशरथस्येष्टः पुत्रः सदृशलक्षणः ॥ 2.51.11 ॥&lt;br&gt;&#xA;अस्मिन् प्रव्राजिते राजा न चिरं वर्तयिष्यति।&lt;br&gt;&#xA;विधवा मेदिनी नूनं क्षिप्रमेव भविष्यति ॥ 2.51.12 ॥&lt;br&gt;&#xA;विनद्य सुमहानादं श्रमेणोपरताः स्त्रियः।&lt;br&gt;&#xA;निर्घोषोपरतं चातो मन्ये राजनिवेशनम् ॥ 2.51.13 ॥&lt;br&gt;&#xA;कौसल्या चैव राजा च तथैव जननी मम।&lt;br&gt;&#xA;नाशंसे यदि जीवन्ति सर्वे ते शर्वरीमिमाम् ॥ 2.51.14 ॥&lt;br&gt;&#xA;जीवेदपि हि मे माता शत्रुघ्नस्यान्ववेक्षया।&lt;br&gt;&#xA;तद्दुःखं यत्तु कौसल्या वीरसूर्विनशिष्यति ॥ 2.51.15 ॥&lt;br&gt;&#xA;अनुरक्तजनाकीर्णा सुखा लोकप्रियावहा।&lt;br&gt;&#xA;राजव्यसनसंसृष्टा सा पुरी विनशिष्यति ॥ 2.51.16 ॥&lt;br&gt;&#xA;कथं पुत्रं महात्मानं ज्येष्ठं प्रियमपश्यतः।&lt;br&gt;&#xA;शरीरं धारयिष्यन्ति प्राणा राज्ञो महात्मनः ॥ 2.51.17 ॥&lt;br&gt;&#xA;विनष्टे नृपतौ पश्चात्कौसल्या विनशिष्यति।&lt;br&gt;&#xA;अनन्तरं च मातापि मम नाशमुपैष्यति ॥ 2.51.18 ॥&lt;br&gt;&#xA;अतिक्रान्तमतिक्रान्तमनवाप्य मनोरथम्।&lt;br&gt;&#xA;राज्ये राममनिक्षिप्य पिता मे विनशिष्यति ॥ 2.51.19 ॥&lt;br&gt;&#xA;सिद्धार्थाः पितरं वृत्तं तस्मिन् कालेप्युपस्थिते।&lt;br&gt;&#xA;प्रेतकार्येषु सर्वेषु संस्करिष्यन्ति भूमिपम् ॥ 2.51.20 ॥&lt;br&gt;&#xA;राम्यचत्वरसंस्थानां सुविभक्तमहापथाम्।&lt;br&gt;&#xA;हर्म्यप्रासादसम्पन्नां गणिकावरशोभिताम् ॥ 2.51.21 ॥&lt;br&gt;&#xA;रथाश्वगजसम्बाधां तूर्यनादविनादिताम्।&lt;br&gt;&#xA;सर्वकल्याणसम्पूर्णां हृष्टपुष्टजनाकुलाम् ॥ 2.51.22 ॥&lt;br&gt;&#xA;आरामोद्यानसम्पन्नां समाजोत्सवशालिनीम्।&lt;br&gt;&#xA;सुखिता विचरिष्यन्ति राजधानीं पितुर्मम ॥ 2.51.23 ॥&lt;br&gt;&#xA;अपि जीवेद्दशरथो वनवासात् पुनर्वयम्।&lt;br&gt;&#xA;प्रत्यागम्य महात्मानमपि पश्येम सुव्रतम् ॥ 2.51.24 ॥&lt;br&gt;&#xA;अपि सत्यप्रतिज्ञेन सार्द्धं कुशलिना वयम्।&lt;br&gt;&#xA;निवृत्तवनवासेऽस्मिन्नयोध्यां प्रविशेमहि ॥ 2.51.25 ॥&lt;br&gt;&#xA;परिदेवयमानस्य दुःखार्त्तस्य महात्मनः।&lt;br&gt;&#xA;तिष्ठतो राजपुत्रस्य शर्वरी सात्यवर्तत ॥ 2.51.26 ॥&lt;br&gt;&#xA;तथा हि सत्यं ब्रुवति प्रजाहिते नरेन्द्रपुत्रे गुरुसौहृदाद् गुहः।&lt;br&gt;&#xA;मुमोच बाष्पं व्यसनाभिपीडितो ज्वरातुरो नाग इव व्यथातुरः ॥ 2.51.27 ॥&lt;/p&gt;</description>
    </item>
    <item>
      <title>०५२ गङ्गातरणम्-सुमन्त्रविसर्जनं च</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha/</guid>
      <description>&lt;p&gt;प्रभातायां तु शर्वर्यां पृथुवक्षा महायशाः।&lt;br&gt;&#xA;उवाच रामः सौमित्रिं लक्ष्मणं शुभलक्षणम् ॥ 2.52.1 ॥&lt;br&gt;&#xA;भास्करोदयकालोऽयं गता भगवती निशा।&lt;br&gt;&#xA;असौ सुकृष्णो विहगः कोकिलस्तात कूजति ॥ 2.52.2 ॥&lt;br&gt;&#xA;बर्हिणानां च निर्घोषः श्रूयते नदतां वने।&lt;br&gt;&#xA;तराम जाह्नवीं सौम्य शीघ्रगां सागरङ्गमाम् ॥ 2.52.3 ॥&lt;br&gt;&#xA;विज्ञाय रामस्य वचः सौमित्रिर्मित्रनन्दनः।&lt;br&gt;&#xA;गुहमामन्त्र्य सूतं च सोऽतिष्ठद्भ्रातुरग्रतः ॥ 2.52.4 ॥&lt;br&gt;&#xA;स तु रामस्य वचनं निशम्य प्रतिगृह्य च।&lt;br&gt;&#xA;स्थपतिस्तूर्णमाहूय सचिवानिदमब्रवीत् ॥ 2.52.5 ॥&lt;br&gt;&#xA;अस्य वाहनसंयुक्तां कर्णग्राहवतीं शुभाम्।&lt;br&gt;&#xA;सुप्रतारां दृढां तीर्थे शीघ्रं नावमुपाहर ॥ 2.52.6 ॥&lt;br&gt;&#xA;तं निशम्य गुहादेशं गुहामात्यगणो महान्।&lt;br&gt;&#xA;उपोह्य रुचिरां नावं गुहाय प्रत्यवेदयत् ॥ 2.52.7 ॥&lt;br&gt;&#xA;ततः स प्राञ्जलिर्भूत्वा गुहो राघवमब्रवीत्।&lt;br&gt;&#xA;उपस्थितेयं नौर्देव भूयः किं करवाणि ते ॥ 2.52.8 ॥&lt;br&gt;&#xA;तवामरसुतप्रख्य तर्तुं सागरगां नदीम्।&lt;br&gt;&#xA;नौरियं पुरुषव्याघ्र तां त्वमारोह सुव्रत ॥ 2.52.9 ॥&lt;br&gt;&#xA;अथोवाच महातेजा रामो गुहमिदं वचः।&lt;br&gt;&#xA;कृतकामोऽस्मि भवता शीघ्रमारोप्यतामिति ॥ 2.52.10 ॥&lt;br&gt;&#xA;ततः कलापान् सन्नह्य खड्गौ बद्ध्वा च धन्विनौ।&lt;br&gt;&#xA;जग्मतुर्येन तौ गङ्गां सीतया सह राघवौ ॥ 2.52.11 ॥&lt;br&gt;&#xA;राममेवं तु धर्मज्ञमुपगम्य विनीतवत्।&lt;br&gt;&#xA;किमहं करवाणीति सूतः प्राञ्जलिरब्रवीत् ॥ 2.52.12 ॥&lt;br&gt;&#xA;ततोऽब्रवीद्दाशरथिः सुमन्त्रं स्पृशन् करेणोत्तम दक्षिणेन।&lt;br&gt;&#xA;सुमन्त्र शीघ्रं पुनरेव याहि राज्ञः सकाशे भव चाप्रमत्तः ॥ 2.52.13 ॥&lt;br&gt;&#xA;निवर्त्तस्वेत्युवाचैनमेतावद्धि कृतं मम।&lt;br&gt;&#xA;रथं विहाय पद्भ्यां तु गमिष्यामो महावनम् ॥ 2.52.14 ॥&lt;br&gt;&#xA;आत्मानं त्वभ्यनुज्ञातमवेक्ष्यार्तः स सारथिः।&lt;br&gt;&#xA;सुमन्त्रः पुरुषव्याघ्रमैक्ष्वाकमिदमब्रवीत् ॥ 2.52.15 ॥&lt;br&gt;&#xA;नातिक्रान्तमिदं लोके पुरुषेणेह केनचित्।&lt;br&gt;&#xA;तव सभ्रातृभार्यस्य वासः प्राकृतवद्वने ॥ 2.52.16 ॥&lt;br&gt;&#xA;न मन्ये ब्रह्मचर्येऽस्ति स्वधीते वा फलोदयः।&lt;br&gt;&#xA;मार्द्दवार्जवयोर्वापि त्वां चेद्व्यसनमागतम् ॥ 2.52.17 ॥&lt;br&gt;&#xA;सह राघववैदेह्या भ्रात्रा चैव वने वसन्।&lt;br&gt;&#xA;त्वं गतिं प्राप्स्यसे वीर त्रील्लोँकांस्तु जयन्निव ॥ 2.52.18 ॥&lt;br&gt;&#xA;वयं खलु हता राम ये त्वयाप्युपवञ्चिताः।&lt;br&gt;&#xA;कैकेय्या वशमेष्यामः पापाया दुःखभागिनः ॥ 2.52.19 ॥&lt;br&gt;&#xA;इति ब्रुवन्नात्मसमं सुमन्त्रः सारथिस्तदा।&lt;br&gt;&#xA;दृष्ट्वा दूरगतं रामं दुःखार्त्तो रुरुदे चिरम् ॥ 2.52.20 ॥&lt;br&gt;&#xA;ततस्तु विगते बाष्पे सूतं स्पृष्टोदकं शुचिम्।&lt;br&gt;&#xA;रामस्तु मधुरं वाक्यं पुनःपुनरुवाच तम् ॥ 2.52.21 ॥&lt;br&gt;&#xA;इक्ष्वाकूणां त्वया तुल्यं सुहृदं नोपलक्षये।&lt;br&gt;&#xA;यथा दशरथो राजा मां न शोचेत्तथा कुरु ॥ 2.52.22 ॥&lt;br&gt;&#xA;शोकोपहतचेताश्च वृद्धश्च जगतीपतिः।&lt;br&gt;&#xA;कामभारावसन्नश्च तस्मादेतद्ब्रवीमि ते ॥ 2.52.23 ॥&lt;br&gt;&#xA;यद्यदाज्ञापयेत्किञ्चित् स महात्मा महीपतिः।&lt;br&gt;&#xA;कैकेय्याः प्रियकामार्थं कार्यं तदविकाङ्क्षया ॥ 2.52.24 ॥&lt;br&gt;&#xA;एतदर्थं हि राज्यानि प्रशासति नरेश्वराः।&lt;br&gt;&#xA;यदेषां सर्वकृत्येषु मनो न प्रतिहन्यते ॥ 2.52.25 ॥&lt;br&gt;&#xA;यद्यथा स महाराजो नालीकमधिगच्छति।&lt;br&gt;&#xA;न च ताम्यति दुःखेन सुमन्त्र कुरु तत्तथा ॥ 2.52.26 ॥&lt;br&gt;&#xA;अदृष्टदुःखं राजानं वृद्धमार्यं जितेन्द्रियम्।&lt;br&gt;&#xA;ब्रूयास्त्वमभिवाद्यैव मम हेतोरिदं वचः ॥ 2.52.27 ॥&lt;br&gt;&#xA;नैवाहमनुशोचामि लक्ष्मणो न च मैथिली।&lt;br&gt;&#xA;अयोध्यायाश्च्युताश्चेति वने वत्स्यामहेति च ॥ 2.52.28 ॥&lt;br&gt;&#xA;चतुर्दशसु वर्षेषु निवृत्तेषु पुनःपुनः।&lt;br&gt;&#xA;लक्ष्मणं मां च सीतां च द्रक्ष्यसि क्षिप्रमागतान् ॥ 2.52.29 ॥&lt;br&gt;&#xA;एवमुक्त्वा तु राजानं मातरं च सुमन्त्र मे।&lt;br&gt;&#xA;अन्याश्च देवीः सहिताः कैकेयीं च पुनःपुनः ॥ 2.52.30 ॥&lt;br&gt;&#xA;आरोग्यं ब्रूहि कौसल्यामथ पादाभिवन्दनम्।&lt;br&gt;&#xA;सीताया मम चार्यस्य वचनाल्लक्ष्मणस्य च ॥ 2.52.31 ॥&lt;br&gt;&#xA;ब्रूयाश्च हि महाराजं भरतं क्षिप्रमानय।&lt;br&gt;&#xA;आगतश्चापि भरतः स्थाप्यो नृपमते पदे ॥ 2.52.32 ॥&lt;br&gt;&#xA;भरतं च परिष्वज्य यौवराज्येऽभिषिच्य च।&lt;br&gt;&#xA;अस्मत्सन्तापजं दुःखं न त्वामभिभविष्यति ॥ 2.52.33 ॥&lt;br&gt;&#xA;भरतश्चापि वक्तव्यो यथा राजनि वर्त्तसे।&lt;br&gt;&#xA;तथा मातृषु वर्तेथाः सर्वास्वेवाविशेषतः ॥ 2.52.34 ॥&lt;br&gt;&#xA;यथा च तव कैकेयी सुमित्रा च विशेषतः।&lt;br&gt;&#xA;तथैव देवी कौसल्या मम माता विशेषतः ॥ 2.52.35 ॥&lt;br&gt;&#xA;तातस्य प्रियकामेन यौवराज्यमवेक्षता।&lt;br&gt;&#xA;लोकयोरुभयोः शक्यं नित्यदा सुखमेधितुम् ॥ 2.52.36 ॥&lt;br&gt;&#xA;निवर्त्यमानो रामेण सुमन्त्रः शोककर्शितः।&lt;br&gt;&#xA;तत्सर्वं वचनं श्रुत्वा स्नेहात् काकुत्स्थमब्रवीत् ॥ 2.52.37 ॥&lt;br&gt;&#xA;यदहं नोपचारेण ब्रूयां स्नेहादविक्लवः।&lt;br&gt;&#xA;भक्तिमानिति तत्तावद्वाक्यं त्वं क्षन्तुमर्हसि ॥ 2.52.38 ॥&lt;br&gt;&#xA;कथं हि त्वद्विहीनोऽहं प्रतियास्यामि तां पुरीम्।&lt;br&gt;&#xA;तव तावद्वियोगेन पुत्रशोकाकुलामिव ॥ 2.52.39 ॥&lt;br&gt;&#xA;सराममपि तावन्मे रथं दृष्ट्वा तदा जनः।&lt;br&gt;&#xA;विना रामं रथं दृष्ट्वा विदीर्य्येतापि सा पुरी ॥ 2.52.40 ॥&lt;br&gt;&#xA;दैन्यं हि नगरी गच्छेद्दृष्ट्वा शून्यमिमं रथम्।&lt;br&gt;&#xA;सूतावशेषं स्वं सैन्यं हतवीरमिवाहवे ॥ 2.52.41 ॥&lt;br&gt;&#xA;दूरेपि निवसन्तं त्वां मानसेनाग्रतः स्थितम्।&lt;br&gt;&#xA;चिन्तयन्त्योऽद्य नूनं त्वां निराहाराः कृताः प्रजाः ॥ 2.52.42 ॥&lt;br&gt;&#xA;दृष्टं तद्धि त्वया राम यादृशं त्वत्प्रवासने।&lt;br&gt;&#xA;प्रजानां सङ्कुलं वृत्तं त्वच्छोकक्लान्तचेतसाम् ॥ 2.52.43 ॥&lt;br&gt;&#xA;आर्तनादो हि यः पौरैर्मुक्तस्त्वद्विप्रवासने।&lt;br&gt;&#xA;सरथं मां निशाम्यैव कुर्युः शतगुणं ततः ॥ 2.52.44 ॥&lt;br&gt;&#xA;अहं किं चापि वक्ष्यामि देवीं तव सुतो मया।&lt;br&gt;&#xA;नीतोऽसौ मातुलकुलं सन्तापं मा कृथा इति ॥ 2.52.45 ॥&lt;br&gt;&#xA;असत्यमपि नैवाहं ब्रूयां वचनमीदृशम्।&lt;br&gt;&#xA;कथमप्रियमेवाहं ब्रूयां सत्यमिदं वचः ॥ 2.52.46 ॥&lt;br&gt;&#xA;मम तावन्नियोगस्थास्त्वद्बन्धुजनवाहिनः।&lt;br&gt;&#xA;कथं रथं त्वया हीनं प्रवक्ष्यन्ति हयोत्तमाः ॥ 2.52.47 ॥&lt;br&gt;&#xA;तन्न शक्ष्याम्यहं गन्तुमयोध्यां त्वदृतेऽनघ।&lt;br&gt;&#xA;वनवासानुयानाय मामनुज्ञातुमर्हसि ॥ 2.52.48 ॥&lt;br&gt;&#xA;यदि मे याचमानस्य त्यागमेव करिष्यसि।&lt;br&gt;&#xA;सरथोऽग्निं प्रवेक्ष्यामि त्यक्तमात्र इह त्वया ॥ 2.52.49 ॥&lt;br&gt;&#xA;भविष्यन्ति वने यानि तपोविघ्नकराणि ते।&lt;br&gt;&#xA;रथेन प्रतिबाधिष्ये तानि सत्त्वानि राघव ॥ 2.52.50 ॥&lt;br&gt;&#xA;त्वत्कृतेन मयावाप्तं रथचर्याकृतं सुखम्।&lt;br&gt;&#xA;आशंसे त्वत्कृतेनाहं वनवासकृतं सुखम् ॥ 2.52.51 ॥&lt;br&gt;&#xA;प्रसीदेच्छामि तेऽरण्ये भवितुं प्रत्यनन्तरः।&lt;br&gt;&#xA;प्रीत्याभिहितमिच्छामि भव मे प्रत्यनन्तरः ॥ 2.52.52 ॥&lt;br&gt;&#xA;इमे चापि हया वीर यदि ते वनवासिनः।&lt;br&gt;&#xA;परिचर्यां करिष्यन्ति प्राप्स्यन्ति परमां गतिम् ॥ 2.52.53 ॥&lt;br&gt;&#xA;तव शुश्रूषणं मूर्ध्ना करिष्यामि वने वसन्।&lt;br&gt;&#xA;अयोध्यां देवलोकं वा सर्वथा प्रजहाम्यहम् ॥ 2.52.54 ॥&lt;br&gt;&#xA;न हि शक्या प्रवेष्टुं सा मयायोध्या त्वया विना।&lt;br&gt;&#xA;राजधानी महेन्द्रस्य यथा दुष्कृतकर्मणा ॥ 2.52.55 ॥&lt;br&gt;&#xA;वनवासे क्षयं प्राप्ते ममैष हि मनोरथः।&lt;br&gt;&#xA;यदनेन रथेनैव त्वां वहेयं पुरीं पुनः ॥ 2.52.56 ॥&lt;br&gt;&#xA;चतुर्दश हि वर्षाणि सहितस्य त्वया वने।&lt;br&gt;&#xA;क्षणभूतानि यास्यन्ति शतसङ्ख्याऽन्यतोऽन्यथा ॥ 2.52.57 ॥&lt;br&gt;&#xA;भृत्यवत्सल तिष्ठन्तं भर्त्तृपुत्रगते पथि।&lt;br&gt;&#xA;भक्तं भृत्यं स्थितं स्थित्यां त्वं न मां हातुमर्हसि ॥ 2.52.58 ॥&lt;br&gt;&#xA;एवं बहुविधं दीनं याचमानं पुनःपुनः।&lt;br&gt;&#xA;रामो भृत्यानुकम्पी तु सुमन्त्रमिदमब्रवीत् ॥ 2.52.59 ॥&lt;br&gt;&#xA;जानामि परमां भक्तिं मयि ते भर्तृवत्सल।&lt;br&gt;&#xA;शृणु चापि यदर्थं त्वां प्रेषयामि पुरीमितः ॥ 2.52.60 ॥&lt;br&gt;&#xA;नगरीं त्वां गतं दृष्ट्वा जननी मे यवीयसी कैकेयी प्रत्ययं गच्छेदिति रामो वनं गतः ॥ 2.52.61 ॥&lt;br&gt;&#xA;परितुष्टा हि सा देवी वनवासं गते मयि।&lt;br&gt;&#xA;राजानं नातिशङ्केत मिथ्यावादीति धार्मिकम् ॥ 2.52.62 ॥&lt;br&gt;&#xA;एष मे प्रथमः कल्पो यदम्बा मे यवीयसी।&lt;br&gt;&#xA;भरतारक्षितं स्फीतं पुत्रराज्यमवाप्नुयात् ॥ 2.52.63 ॥&lt;br&gt;&#xA;मम प्रियार्थं राज्ञश्च सरथस्त्वं पुरीं व्रज।&lt;br&gt;&#xA;सन्दिष्टश्चासि यानर्थांस्तांस्तान् ब्रूयास्तथातथा ॥ 2.52.64 ॥&lt;br&gt;&#xA;इत्युक्त्वा वचनं सूतं सान्त्वयित्वा पुनःपुनः।&lt;br&gt;&#xA;गुहं वचनमक्लीबो रामो हेतुमदब्रवीत् ॥ 2.52.65 ॥&lt;br&gt;&#xA;नेदानीं गुह योग्योऽयं वासो मे सजने वने।&lt;br&gt;&#xA;अवश्यं ह्याश्रमे वासः कर्त्तव्यस्तद्गतो विधिः ॥ 2.52.66 ॥&lt;br&gt;&#xA;हितकामः पितुर्भूयः सीताया लक्ष्मणस्य च।&lt;br&gt;&#xA;जटाः कृत्वा गमिष्यामि न्यग्रोधक्षीरमानय ॥ 2.52.67 ॥&lt;br&gt;&#xA;तत्क्षीरं राजपुत्राय गुहः क्षिप्रमुपाहरत्।&lt;br&gt;&#xA;लक्ष्मणस्यात्मनश्चैव रामस्तेनाकरोज्जटाः ॥ 2.52.68 ॥&lt;br&gt;&#xA;दीर्घबाहुर्नरव्याघ्रो जटिलत्वमधारयत् ॥ 2.52.69 ॥&lt;br&gt;&#xA;तौ तदा चीरवसनौ जटामण्डलधारिणौ।&lt;br&gt;&#xA;अशोभेतामृषिसमौ भ्रातरौ रामलक्ष्मणौ ॥ 2.52.70 ॥&lt;br&gt;&#xA;ततो वैखानसं मार्गमास्थितः सहलक्ष्मणः।&lt;br&gt;&#xA;व्रतमादिष्टवान् रामः सहायं गुहमब्रवीत् ॥ 2.52.71 ॥&lt;br&gt;&#xA;अप्रमत्तो बले कोशे दुर्गे जनपदे तथा।&lt;br&gt;&#xA;भवेथा गुह राज्यं हि दुरारक्षतमं मतम् ॥ 2.52.72 ॥&lt;br&gt;&#xA;ततस्तं समनुज्ञाय गुहमिक्ष्वाकुनन्दनः।&lt;br&gt;&#xA;जगाम तूर्णमव्यग्रः सभार्यः सहलक्ष्मणः ॥ 2.52.73 ॥&lt;br&gt;&#xA;स तु दृष्ट्वा नदीतीरे नावमिक्ष्वाकुनन्दनः।&lt;br&gt;&#xA;तितीर्षुः शीघ्रगां गङ्गामिदं लक्ष्मणमब्रवीत् ॥ 2.52.74 ॥&lt;br&gt;&#xA;आरोहं त्वं नरव्याघ्र स्थितां नावमिमां शनैः।&lt;br&gt;&#xA;सीतां चारोपयान्वक्षं परिगृह्य मनस्विनीम् ॥ 2.52.75 ॥&lt;br&gt;&#xA;स भ्रातुः शासनं श्रुत्वा सर्वमप्रतिकूलयन्।&lt;br&gt;&#xA;आरोप्य मैथिलीं पूर्वमारुरोहात्मवांस्ततः ॥ 2.52.76 ॥&lt;br&gt;&#xA;अथारुरोह तेजस्वी स्वयं लक्ष्मणपूर्वजः।&lt;br&gt;&#xA;ततो निषादाधिपतिर्गुहो ज्ञातीनचोदयत् ॥ 2.52.77 ॥&lt;br&gt;&#xA;राघवोऽपि महातेजा नावमारुह्य तां ततः।&lt;br&gt;&#xA;ब्रह्मवत् क्षत्त्रवच्चैव जजाप हितमात्मनः ॥ 2.52.78 ॥&lt;br&gt;&#xA;आचम्य च यथाशास्त्रं नदीं तां सह सीतया।&lt;br&gt;&#xA;प्राणमत् प्रीतिसंहृष्टो लक्ष्मणश्चामितप्रभः ॥ 2.52.79 ॥&lt;br&gt;&#xA;अनुज्ञाय सुमन्त्रं च सबलं चैवं तं गुहम्।&lt;br&gt;&#xA;आस्थाय नावं रामस्तु चोदयामास नाविकान् ॥ 2.52.80 ॥&lt;br&gt;&#xA;ततस्तैश्चोदिता सा नौः कर्णधारसमाहिता।&lt;br&gt;&#xA;शुभस्फ्यवेगाभिहता शीघ्रं सलिलमत्यगात् ॥ 2.52.81 ॥&lt;br&gt;&#xA;मध्यं तु समनुप्राप्य भागीरथ्यास्त्वनिन्दिता।&lt;br&gt;&#xA;वैदेही प्राञ्जलिर्भूत्वा तां नदीमिदमब्रवीत् ॥ 2.52.82 ॥&lt;br&gt;&#xA;पुत्रो दशरथस्यायं महाराजस्य धीमतः।&lt;br&gt;&#xA;निदेशं पारयित्वेमं गङ्ग त्वदभिरक्षितः ॥ 2.52.83 ॥&lt;br&gt;&#xA;चतुर्दश हि वर्षाणि समग्राण्युष्यकानने।&lt;br&gt;&#xA;भ्रात्रा सह मया चैव पुनः प्रत्यागमिष्यति ॥ 2.52.84 ॥&lt;br&gt;&#xA;ततस्त्वां देवि सुभगे क्षेमेण पुनरागता।&lt;br&gt;&#xA;यक्ष्ये प्रमुदिता गङ्गे सर्वकामसमृद्धिनी ॥ 2.52.85 ॥&lt;br&gt;&#xA;त्वं हि त्रिपथगा देवि ब्रह्मलोकं समीक्षसे।&lt;br&gt;&#xA;भार्या चोदधिराजस्य लोकेऽस्मिन् सम्प्रदृश्यसे ॥ 2.52.86 ॥&lt;br&gt;&#xA;सा त्वां देवि नमस्यामि प्रशंसामि च शोभने।&lt;br&gt;&#xA;प्राप्तराज्ये नरव्याघ्रे शिवेन पुनरागते ॥ 2.52.87 ॥&lt;br&gt;&#xA;गवां शतशहस्रं च वस्त्राण्यन्नं च पेशलम्।&lt;br&gt;&#xA;ब्राह्मणेभ्यः प्रदास्यामि तव प्रियचिकीर्षया ॥ 2.52.88 ॥&lt;br&gt;&#xA;सुराघटसहस्रेण मांसभूतौदनेन च।&lt;br&gt;&#xA;यक्ष्ये त्वां प्रयता देवि पुरीं पुनरुपागता ॥ 2.52.89 ॥&lt;br&gt;&#xA;यानि त्वत्तीरवासीनि दैवतानि वसन्ति च।&lt;br&gt;&#xA;तानि सर्वाणि यक्ष्यामि तीर्थान्यायतनानि च ॥ 2.52.90 ॥&lt;br&gt;&#xA;पुनरेव महाबाहुर्मया भ्रात्रा च सङ्गतः।&lt;br&gt;&#xA;अयोध्यां वनवासात्तु प्रविशत्वनघोऽनघे ॥ 2.52.91 ॥&lt;br&gt;&#xA;तथा सम्भाषमाणा सा सीता गङ्गामनिन्दिता।&lt;br&gt;&#xA;दक्षिणा दक्षिणं तीरं क्षिप्रमेवाभ्युपागमत् ॥ 2.52.92 ॥&lt;br&gt;&#xA;तीरं तु समनुप्राप्य नावं हित्वा नरर्षभः।&lt;br&gt;&#xA;प्रातिष्ठत सह भ्रात्रा वैदेह्या च परन्तपः ॥ 2.52.93 ॥&lt;br&gt;&#xA;अथाब्रवीन्महाबाहुः सुमित्रानन्दवर्द्धनम्।&lt;br&gt;&#xA;भव संरक्षणार्थाय सजने विजनेऽपि वा ॥ 2.52.94 ॥&lt;br&gt;&#xA;अवश्यं रक्षणं कार्यमदृष्टे विजने वने।&lt;br&gt;&#xA;अग्रतो गच्छ सौमित्रे सीता त्वामनुगच्छतु ॥ 2.52.95 ॥&lt;br&gt;&#xA;पृष्ठतोऽहं गमिष्यामि त्वां च सीतां च पालयन्।&lt;br&gt;&#xA;अन्योन्यस्येह नो रक्षा कर्त्तव्या पुरुषर्षभ ॥ 2.52.96 ॥&lt;br&gt;&#xA;न हि तावदतिक्रान्ता सुकरा काचन क्रिया।&lt;br&gt;&#xA;अद्य दुःखं तु वैदेही वनवासस्य वेत्स्यति ॥ 2.52.97 ॥&lt;br&gt;&#xA;प्रनष्ट जनसम्बाधं क्षेत्रारामविवर्जितम्।&lt;br&gt;&#xA;विषमं च प्रपातं च वनं ह्यद्य प्रवेक्ष्यति ॥ 2.52.98 ॥&lt;br&gt;&#xA;श्रुत्वा रामस्य वचनं प्रतस्थे लक्ष्मणोऽग्रतः।&lt;br&gt;&#xA;अनन्तरं च सीताया राघवो रघुनन्दनः ॥ 2.52.99 ॥&lt;br&gt;&#xA;गतं तु गङ्गापरपारमाशु रामं सुमन्त्रः प्रततं निरीक्ष्य।&lt;br&gt;&#xA;अध्वप्रकर्षाद्विनिवृत्तदृष्टिर्मुमोच बाष्पं व्यथितस्तपस्वी ॥ 2.52.100 ॥&lt;br&gt;&#xA;स लोकपालप्रतिमप्रभाववांस्तीर्त्वा महात्मा वरदो महानदीम्।&lt;br&gt;&#xA;ततः समृद्धाञ्छुभसस्यमालिनः क्रमेण वत्सान् मुदितानुपागमत् ॥ 2.52.101 ॥&lt;br&gt;&#xA;तौ तत्र हत्वा चतुरो महामृगान् वराहमृश्यं पृषतं महारुरुम्।&lt;br&gt;&#xA;आदाय मेध्यं त्वरितं बुभुक्षितौ वासाय काले ययतुर्वनस्पतिम् ॥ 2.52.102 ॥&lt;/p&gt;</description>
    </item>
    <item>
      <title>०५३ राम-लक्ष्मणसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/053_rAma-laxmaNasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/053_rAma-laxmaNasaMvAdaH/</guid>
      <description>&lt;p&gt;स तं वृक्षं समासाद्य सन्ध्यामन्वास्य पश्चिमाम्।&lt;br&gt;&#xA;रामो रमयतां श्रेष्ठ इति होवाच लक्ष्मणम् ॥ 2.53.1 ॥&lt;br&gt;&#xA;अद्येयं प्रथमा रात्रिर्याता जनपदाद्बहिः।&lt;br&gt;&#xA;या सुमन्त्रेण रहिता तां नोत्कण्ठितुमर्हसि ॥ 2.53.2 ॥&lt;br&gt;&#xA;जागर्त्तव्यमतन्द्रिभ्यामद्यप्रभृति रात्रिषु।&lt;br&gt;&#xA;योगक्षेमं हि सीताया वर्तते लक्ष्मणावयोः ॥ 2.53.3 ॥&lt;br&gt;&#xA;रात्रिं कथञ्चिदेवेमां सौमित्रे वर्तयामहे।&lt;br&gt;&#xA;उपावर्तामहे भूमावास्तीर्य स्वयमार्जितैः ॥ 2.53.4 ॥&lt;br&gt;&#xA;स तु संविश्य मेदिन्यां महार्हशयनोचितः।&lt;br&gt;&#xA;इमाः सौमित्रयो रामो व्याजहार कथाः शुभाः ॥ 2.53.5 ॥&lt;br&gt;&#xA;ध्रुवमद्य महाराजो दुःखं स्वपिति लक्ष्मण।&lt;br&gt;&#xA;कृतकामा तु कैकेयी तुष्टा भवितुमर्हति ॥ 2.53.6 ॥&lt;br&gt;&#xA;सा हि देवी महाराजं कैकेयी राज्यकारणात्।&lt;br&gt;&#xA;अपि न च्यावयेत् प्राणान् दृष्ट्वा भरतमागतम् ॥ 2.53.7 ॥&lt;br&gt;&#xA;अनाथश्च हि वृद्धश्च मया चैव विनाकृतः।&lt;br&gt;&#xA;किं करिष्यति कामात्मा कैकेयीवशमागतः ॥ 2.53.8 ॥&lt;br&gt;&#xA;इदं व्यसनमालोक्य राज्ञश्च मतिविभ्रमम्।&lt;br&gt;&#xA;काम एवार्थधर्माभ्यां गरीयानिति मे मतिः ॥ 2.53.9 ॥&lt;br&gt;&#xA;को ह्यविद्वानपि पुमान् प्रमदायाः कृते त्यजेत्।&lt;br&gt;&#xA;छन्दानुवर्त्तिनं पुत्रं ततो मामिव लक्ष्मण ॥ 2.53.10 ॥&lt;br&gt;&#xA;सुखी बत सभार्यश्च भरतः केकयीसुतः।&lt;br&gt;&#xA;मुदितान् कोसलानेको यो भोक्ष्यत्यधिराजवत् ॥ 2.53.11 ॥&lt;br&gt;&#xA;स हि सर्वस्य राज्यस्य मुखमेकं भविष्यति।&lt;br&gt;&#xA;ताते च वयसातीते मयि चारण्यमास्थिते ॥ 2.53.12 ॥&lt;br&gt;&#xA;अर्थधर्मौ परित्यज्य यः काममनुवर्तते।&lt;br&gt;&#xA;एवमापद्यते क्षिप्रं राजा दशरथो यथा ॥ 2.53.13 ॥&lt;br&gt;&#xA;मन्ये दशरथान्ताय मम प्रव्राजनाय च।&lt;br&gt;&#xA;कैकेयी सौम्य सम्प्राप्ता राज्याय भरतस्य च ॥ 2.53.14 ॥&lt;br&gt;&#xA;अपीदानीं न कैकेयी सौभाग्यमदमोहिता।&lt;br&gt;&#xA;कौसल्यां च सुमित्रां च सम्प्रबाधेत मत्कृते ॥ 2.53.15 ॥&lt;br&gt;&#xA;मा स्म मत्कारणाद्देवी सुमित्रा दुःखमावसेत्।&lt;br&gt;&#xA;अयोध्यामित एव त्वं काल्ये प्रविश लक्ष्मण ॥ 2.53.16 ॥&lt;br&gt;&#xA;अहमेको गमिष्यामि सीतया सह दण्डकान्।&lt;br&gt;&#xA;अनाथाया हि नाथस्त्वं कौसल्याया भविष्यसि ॥ 2.53.17 ॥&lt;br&gt;&#xA;क्षुद्रकर्मा हि कैकेयी द्वेष्यमन्याय्यमाचरेत्।&lt;br&gt;&#xA;परिदद्या हि धर्मज्ञे भरते मम मातरम् ॥ 2.53.18 ॥&lt;br&gt;&#xA;नूनं जात्यन्तरे कस्मिन् स्त्रियः पुत्रैर्वियोजिताः।&lt;br&gt;&#xA;जनन्या मम सौमित्रे तस्मादेतदुपस्थितम् ॥ 2.53.19 ॥&lt;br&gt;&#xA;मया हि चिरपुष्टेन दुःखसंवर्द्धितेन च।&lt;br&gt;&#xA;विप्रायुज्यत कौसल्या फलकाले धिगस्तु माम् ॥ 2.53.20 ॥&lt;br&gt;&#xA;मा स्म सीमन्तिनी काचिज्जनयेत् पुत्रमीदृशम्।&lt;br&gt;&#xA;सौमित्रे योऽहमम्बाया दद्मि शोकमनन्तकम् ॥ 2.53.21 ॥&lt;br&gt;&#xA;मन्ये प्रीतिविशिष्टा सा मत्तो लक्ष्मण शारिका।&lt;br&gt;&#xA;यस्यास्तच्छ्रूयते वाक्यं शुक पादमरेर्दश ॥ 2.53.22 ॥&lt;br&gt;&#xA;शोचन्त्या अल्पभाग्याया न किञ्चिदुपकुर्वता।&lt;br&gt;&#xA;पुत्रेण किमपुत्राया मया कार्य्यमरिन्दम ॥ 2.53.23 ॥&lt;br&gt;&#xA;अल्पभाग्या हि मे माता कौसल्या रहिता मया।&lt;br&gt;&#xA;शेते परमदुःखार्त्ता पतिता शोकसागरे ॥ 2.53.24 ॥&lt;br&gt;&#xA;एको ह्यहमयोध्यां च पृथिवीं चापि लक्ष्मण।&lt;br&gt;&#xA;तरेयमिषुभिः क्रुद्धो ननु वीर्यमकारणम् ॥ 2.53.25 ॥&lt;br&gt;&#xA;अधर्मभयभीतश्च परलोकस्य चानघ।&lt;br&gt;&#xA;तेन लक्ष्मण नाद्याहमात्मानमभिषेचये ॥ 2.53.26 ॥&lt;br&gt;&#xA;एतदन्यच्च करुणं विलप्य विजने वने।&lt;br&gt;&#xA;अश्रुपूर्णमुखो रामो निशि तूष्णीमुपाविशत् ॥ 2.53.27 ॥&lt;br&gt;&#xA;विलप्योपरतं रामं गतार्चिषमिवानलम्।&lt;br&gt;&#xA;समुद्रमिव निर्वेगमाश्वासयत लक्ष्मणः ॥ 2.53.28 ॥&lt;br&gt;&#xA;ध्रुवमद्य पुरी राजन्नयोध्याऽऽयुधिनां वर।&lt;br&gt;&#xA;निष्प्रभा त्वयि निष्क्रान्ते गतचन्द्रेव शर्वरी ॥ 2.53.29 ॥&lt;br&gt;&#xA;नैतदौपयिकं राम यदिदं परितप्यसे।&lt;br&gt;&#xA;विषादयसि सीतां च मां चैव पुरुषर्षभ ॥ 2.53.30 ॥&lt;br&gt;&#xA;न च सीता त्वया हीना न चाहमपि राघव।&lt;br&gt;&#xA;मुहूर्त्तमपि जीवावो जलान्मत्स्याविवोद्धृतौ ॥ 2.53.31 ॥&lt;br&gt;&#xA;न हि तातं न शत्रुघ्नं न सुमित्रां परन्तप।&lt;br&gt;&#xA;द्रष्टुमिच्छेयमद्याहं स्वर्गं वापि त्वया विना ॥ 2.53.32 ॥&lt;br&gt;&#xA;ततस्तत्र सुखासीनौ नातिदूरे निरीक्ष्य ताम्।&lt;br&gt;&#xA;न्यग्रोधे सुकृतां शय्यां भेजाते धर्मवत्सलौ ॥ 2.53.33 ॥&lt;br&gt;&#xA;स लक्ष्मणस्योत्तमपुष्कलं वचो निशम्य चैवं वनवासमादरात्।&lt;br&gt;&#xA;समाः समस्ता विदधे परन्तपः प्रपद्य धर्मं सुचिराय राघवः ॥ 2.53.34 ॥&lt;br&gt;&#xA;ततस्तु तस्मिन् विजने वने तदा महाबलौ राघववंशवर्द्धनौ।&lt;br&gt;&#xA;न तौ भयं सम्भ्रममभ्युपेयतुर्यथैव सिंहौ गिरिसानुगोचरौ ॥ 2.53.35 ॥&lt;/p&gt;</description>
    </item>
    <item>
      <title>०५४ भरद्वाजाश्रमगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/054_bharadvAjAshramagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/054_bharadvAjAshramagamanam/</guid>
      <description>&lt;p&gt;ते तु तस्मिन् महावृक्ष उषित्वा रजनीं शिवाम्।&lt;br&gt;&#xA;विमलेऽभ्युदिते सूर्ये तस्माद्देशात् प्रतस्थिरे ॥ 2.54.1 ॥&lt;br&gt;&#xA;यत्र भागीरथीं गङ्गां यमुनाभिप्रवर्त्तते।&lt;br&gt;&#xA;जग्मुस्तं देशमुद्दिश्य विगाह्य सुमहद्वनम् ॥ 2.54.2 ॥&lt;br&gt;&#xA;ते भूमिभागान् विविधान् देशांश्चापि मनोरमान्।&lt;br&gt;&#xA;अदृष्टपूर्वान् पश्यन्तस्तत्रतत्र यशस्विनः ॥ 2.54.3 ॥&lt;br&gt;&#xA;यथाक्षेमेण गच्छन् स पश्यंश्च विविधान् द्रुमान्।&lt;br&gt;&#xA;निवृत्तमात्रे दिवसे रामः सौमित्रिमब्रवीत् ॥ 2.54.4 ॥&lt;br&gt;&#xA;प्रयागमभितः पश्य सौमित्रे धूममुन्नतम्।&lt;br&gt;&#xA;अग्नेर्भगवतः केतुं मन्ये सन्निहितो मुनिः ॥ 2.54.5 ॥&lt;br&gt;&#xA;नूनं प्राप्ताः स्म सम्भेदं मङ्गायमुनयोर्वयम्।&lt;br&gt;&#xA;तथा हि श्रूयते शब्दो वारिणो वारिघट्टितः ॥ 2.54.6 ॥&lt;br&gt;&#xA;दारूणि परिभिन्नानि वनजैरुपजीविभिः।&lt;br&gt;&#xA;भरद्वाजाश्रमे चैते दृश्यन्ते विविधा द्रुमाः ॥ 2.54.7 ॥&lt;br&gt;&#xA;धन्विनौ तौ सुखं गत्वा लम्बमाने दिवाकरे।&lt;br&gt;&#xA;गङ्गायमुनयोः सन्धौ प्रापतुर्निलयं मुनेः ॥ 2.54.8 ॥&lt;br&gt;&#xA;रामस्त्वाश्रममासाद्य त्रासयन् मृगपक्षिणः।&lt;br&gt;&#xA;गत्वा मुहूर्त्तमध्वानं भरद्वाजमुपागमत् ॥ 2.54.9 ॥&lt;br&gt;&#xA;ततस्त्वाश्रममासाद्य मुनेर्दर्शनकाङ्क्षिणौ।&lt;br&gt;&#xA;सीतयानुगतौ वीरौ दूरादेवावतस्थतुः ॥ 2.54.10 ॥&lt;br&gt;&#xA;स प्रविश्य महात्मानमृषिं शिष्यगणैर्वृतम्।&lt;br&gt;&#xA;संशितव्रतमेकाग्रं तपसा लब्धचक्षुषम् ॥ 2.54.11 ॥&lt;br&gt;&#xA;हुताग्निहोत्रं दृष्ट्वैव महाभागं कृताञ्जलिः।&lt;br&gt;&#xA;रामः सौमित्रिणा सार्द्धं सीतया चाम्यवादयत् ॥ 2.54.12 ॥&lt;br&gt;&#xA;न्यवेदयत चात्मानं तस्मै लक्ष्मण पूर्वजः।&lt;br&gt;&#xA;पुत्रौ दशरथस्यावां भगवन् रामलक्ष्मणौ ॥ 2.54.13 ॥&lt;br&gt;&#xA;भार्या ममेयं वैदेही कल्याणी जनकात्मजा।&lt;br&gt;&#xA;मां चानुयाता विजनं तपोवनमनिन्दिता ॥ 2.54.14 ॥&lt;br&gt;&#xA;पित्रा प्रव्राज्यमानं मां सौमित्रिरनुजः प्रियः।&lt;br&gt;&#xA;अयमन्वगमद्भ्राता वनमेव दृढब्रतः ॥ 2.54.15 ॥&lt;br&gt;&#xA;पित्रा नियुक्ता भगवन् प्रवेक्ष्यामस्तपोवनम्।&lt;br&gt;&#xA;धर्ममेव चरिष्यामस्तत्र मूलफलाशनाः ॥ 2.54.16 ॥&lt;br&gt;&#xA;तस्य तद्वचनं श्रुत्वा राजपुत्रस्य धीमतः।&lt;br&gt;&#xA;उपानयत धर्मात्मा गामर्घ्यमुदकं ततः ॥ 2.54.17 ॥&lt;br&gt;&#xA;नानाविधानन्नरसान् वन्यमूलफलाश्रयान्।&lt;br&gt;&#xA;तेभ्यो ददौ तप्ततपा वासं चैवाम्यकल्पयत् ॥ 2.54.18 ॥&lt;br&gt;&#xA;मृगपक्षिभिरासीनो मुनिभिश्च समन्ततः।&lt;br&gt;&#xA;राममागतमभ्यर्च्य स्वागतेनाह तं मुनिः ॥ 2.54.19 ॥&lt;br&gt;&#xA;प्रतिगृह्य च तामर्चामुपविष्टं स राघवम्।&lt;br&gt;&#xA;भरद्वाजोऽब्रवीद्वाक्यं धर्मयुक्तमिदं तदा ॥ 2.54.20 ॥&lt;br&gt;&#xA;चिरस्य खलु काकुत्स्थ पश्यामि त्वामिहागतम्।&lt;br&gt;&#xA;श्रुतं तव मया चेदं विवासनमकारणम् ॥ 2.54.21 ॥&lt;br&gt;&#xA;अवकाशो विविक्तोऽयं महानद्योः समागमे।&lt;br&gt;&#xA;पुण्यश्च रमणीयश्च वसत्विह भवान् सुखम् ॥ 2.54.22 ॥&lt;br&gt;&#xA;एवमुक्तस्तु वचनं भरद्वाजेन राघवः।&lt;br&gt;&#xA;प्रत्युवाच शुभं वाक्यं रामः सर्वहिते रतः ॥ 2.54.23 ॥&lt;br&gt;&#xA;भगवन्नित आसन्नः पौरजानपदो जनः।&lt;br&gt;&#xA;सुदर्शमिह मां प्रेक्ष्य मन्येऽहमिममाश्रमम् ॥ 2.54.24 ॥&lt;br&gt;&#xA;आगमिष्यति वैदेहीं मां चापि प्रेक्षको जनः।&lt;br&gt;&#xA;अनेन कारणेनाहमिह वासं न रोचये ॥ 2.54.25 ॥&lt;br&gt;&#xA;एकान्ते पश्य भगवन्नाश्रमस्थानमुत्तमम्।&lt;br&gt;&#xA;रमेत यत्र वैदेही सुखार्हा जनकात्मजा ॥ 2.54.26 ॥&lt;br&gt;&#xA;एतच्छ्रुत्वा शुभं वाक्यं भरद्वाजो महामुनिः।&lt;br&gt;&#xA;राघवस्य ततो वाक्यमर्थग्राहकमब्रवीत् ॥ 2.54.27 ॥&lt;br&gt;&#xA;दशक्रोश इतस्तात गिरिर्यस्मिन्निवत्स्यसि।&lt;br&gt;&#xA;महर्षिसेवितः पुण्यः सर्वतः सुखदर्शनः ॥ 2.54.28 ॥&lt;br&gt;&#xA;गोलाङ्गूलानुचरितो वानरर्क्षनिषेवितः।&lt;br&gt;&#xA;चित्रकूट इति ख्यातो गन्धमादनसन्निभः ॥ 2.54.29 ॥&lt;br&gt;&#xA;यावता चित्रकूटस्य नरः श्रृङ्गाण्यवेक्षते।&lt;br&gt;&#xA;कल्याणानि समाधत्ते न पापे कुरुते मनः ॥ 2.54.30 ॥&lt;br&gt;&#xA;ऋषयस्तत्र बहवो विहृत्य शरदां शतम्।&lt;br&gt;&#xA;तपसा दिवमारूढाः कपालशिरसा सह ॥ 2.54.31 ॥&lt;br&gt;&#xA;प्रविविक्तमहं मन्ये तं वासं भवतः सुखम्।&lt;br&gt;&#xA;इह वा वनवासाय वस राम मया सह ॥ 2.54.32 ॥&lt;br&gt;&#xA;स रामं सर्वकामैस्तं भरद्वाजः प्रियातिथिम्।&lt;br&gt;&#xA;सभार्यं सह च भ्रात्रा प्रतिजग्राह धर्मवित् ॥ 2.54.33 ॥&lt;br&gt;&#xA;तस्य प्रयागे रामस्य तं महर्षिमुपेयुषः।&lt;br&gt;&#xA;प्रपन्ना रजनी पुण्या चित्राः कथयतः कथाः ॥ 2.54.34 ॥&lt;br&gt;&#xA;सीतातृतीयः काकुत्स्थः परिश्रान्तः सुखोचितः।&lt;br&gt;&#xA;भरद्वाजाश्रमे रम्ये तां रात्रिमवसत्सुखम् ॥ 2.54.35 ॥&lt;br&gt;&#xA;प्रभातायां रजन्यां तु भरद्वाजमुपागमत्।&lt;br&gt;&#xA;उवाच नरशार्दूलो मुनिं ज्वलिततेजसम् ॥ 2.54.36 ॥&lt;br&gt;&#xA;शर्वरीं भगवन्नद्य सत्यशील तवाश्रमे।&lt;br&gt;&#xA;उषिताः स्मेह वसतिमनुजानातु नो भवान् ॥ 2.54.37 ॥&lt;br&gt;&#xA;रात्र्यां तु तस्यां व्युष्टायां भरद्वाजोऽब्रवीदिदम्।&lt;br&gt;&#xA;मधुमूलफलोपेतं चित्रकूटं व्रजेति ह ॥ 2.54.38 ॥&lt;br&gt;&#xA;वासमौपयिकं मन्ये तव राम महाबल।&lt;br&gt;&#xA;नानानगगणोपेतः किन्नरोरगसेवितः ॥ 2.54.39 ॥&lt;br&gt;&#xA;गम्यतां भवता शैलश्चित्रकूटः स विश्रुतः।&lt;br&gt;&#xA;पुण्यश्च रमणीयश्च बहुमूलफलायुतः ॥ 2.54.40 ॥&lt;br&gt;&#xA;तत्र कुञ्जरयूथानि मृगयूथानि चाभितः।&lt;br&gt;&#xA;विचरन्ति वनान्तेऽस्मिन् तानि द्रक्ष्यसि राघव ॥ 2.54.41 ॥&lt;br&gt;&#xA;सरित्प्रस्रवणप्रस्थान् दरीकन्दरनिर्द्दरान्।&lt;br&gt;&#xA;चरतः सीतया सार्द्धं नन्दिष्यति मनस्तव ॥ 2.54.42 ॥&lt;br&gt;&#xA;प्रहृष्टकोयष्टिककोकिलस्वनैर्विनादितं तं वसुधाधरं शिवम्।&lt;br&gt;&#xA;मृगैश्च मत्तैर्बहुभिश्च कुञ्जरैः सुरम्यमासाद्य समावसाश्रमम् ॥ 2.54.43 ॥&lt;/p&gt;</description>
    </item>
    <item>
      <title>०५५ यमुनातरणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/055_yamunAtaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/055_yamunAtaraNam/</guid>
      <description>&lt;p&gt;महर्षिमभिवाद्याथ जग्मतुस्तं गिरिं प्रति ॥ 2.55.1 ॥&lt;br&gt;&#xA;तेषां चैव स्वस्त्ययनं महर्षिः स चकार ह।&lt;br&gt;&#xA;प्रस्थितांश्चैव तान् प्रेक्ष्य पिता पुत्रानिवान्वगात् ॥ 2.55.2 ॥&lt;br&gt;&#xA;ततः प्रचक्रमे वक्तुं वचनं स महामुनिः।&lt;br&gt;&#xA;भरद्वाजो महातेजा रामं सत्यपराक्रमम् ॥ 2.55.3 ॥&lt;br&gt;&#xA;गङ्गायमुनयोः सन्धिमासाद्य मनुजर्षभौ।&lt;br&gt;&#xA;कालिन्दीमनुगच्छेतां नदीं पश्चान्मुखाश्रिताम् ॥ 2.55.4 ॥&lt;br&gt;&#xA;अथासाद्य तु कालिन्दीं शीघ्रस्रोतसमापगाम्।&lt;br&gt;&#xA;तस्यास्तीर्थं प्रचरितं पुराणं प्रेक्ष्य राघवौ ॥ 2.55.5 ॥&lt;br&gt;&#xA;तत्र यूयं प्लवं कृत्वा तरतांशुमतीं नदीम्।&lt;br&gt;&#xA;ततो न्यग्रोधमासाद्य महान्तं हरितच्छदम् ॥ 2.55.6 ॥&lt;br&gt;&#xA;विवृद्धं बहुभिर्वृक्षैः श्यामं सिद्धोपसेवितम्।&lt;br&gt;&#xA;तस्मै सीताञ्जलिं कृत्वा प्रयुञ्जीताशिषःः शिवाः ॥ 2.55.7 ॥&lt;br&gt;&#xA;समासाद्य तु तं वृक्षं वसेद्वातिक्रमेत वा।&lt;br&gt;&#xA;क्रोशमात्रं ततो गत्वा नीलं द्रक्ष्यथ काननम् ॥ 2.55.8 ॥&lt;br&gt;&#xA;रम्यो मार्दवयुक्तश्च वनदावैर्विवर्जितः।&lt;br&gt;&#xA;इति पन्थानमावेद्य महर्षिः सन्न्यवर्तत ॥ 2.55.9 ॥&lt;br&gt;&#xA;अभिवाद्य तथेत्युक्त्वा रामेण विनिवर्तितः ॥ 2.55.10 ॥&lt;br&gt;&#xA;उपावृत्ते मुनौ तस्मिन् रामो लक्ष्मणमब्रवीत्।&lt;br&gt;&#xA;कृतपुण्याः स्म सौमित्रे मुनिर्यन्नोऽनुकम्पते ॥ 2.55.11 ॥&lt;br&gt;&#xA;इति तौ पुरुषव्याघ्रौ मन्त्रयित्वा मनस्विनौ।&lt;br&gt;&#xA;सीतामेवाग्रतः कृत्वा कालिन्दीं जग्मतुर्नदीम् ॥ 2.55.12 ॥&lt;br&gt;&#xA;अथासाद्य तु कालिन्दीं शीघ्रस्रोतोवहां नदीम्।&lt;br&gt;&#xA;चिन्तामापेदिरे सर्वे नदीजलतितीर्षवः ॥ 2.55.13 ॥&lt;br&gt;&#xA;तौ काष्ठसङ्घाटमथो चक्रतुस्सुमहाप्लवम्।&lt;br&gt;&#xA;शुष्कैर्वंशैः समास्तीर्णमुशीरैश्च समावृतम् ॥ 2.55.14 ॥&lt;br&gt;&#xA;ततो वेतसशाखाश्च जम्बूशाखाश्च वीर्यवान्।&lt;br&gt;&#xA;चकार लक्ष्मणश्छित्त्वा सीतायाः सुखमासनम् ॥ 2.55.15 ॥&lt;br&gt;&#xA;तत्र श्रियमिवाचिन्त्यां रामो दाशरथिः प्रियाम्।&lt;br&gt;&#xA;ईषत्संलज्जमानां तामध्यारोपयत प्लवम् ॥ 2.55.16 ॥&lt;br&gt;&#xA;पार्श्वे च तत्र वैदेह्या वसने भूषणानि च।&lt;br&gt;&#xA;प्लवे कठिनकाजं च रामश्चक्रे सहायुधैः ॥ 2.55.17 ॥&lt;br&gt;&#xA;आरोप्य प्रथमं सीतां सङ्घाट परिगृह्य तौ।&lt;br&gt;&#xA;ततः प्रतेरतुर्यत्तौ वीरौ दशरथात्मजौ ॥ 2.55.18 ॥&lt;br&gt;&#xA;कालिन्दीमध्यमायाता सीता त्वेनामवन्दत।&lt;br&gt;&#xA;स्वस्ति देवि तरामि त्वां पारयेन्मे पतिर्व्रतम् ॥ 2.55.19 ॥&lt;br&gt;&#xA;यक्ष्ये त्वां गोसहस्रेण सुराघटशतेन च।&lt;br&gt;&#xA;स्वस्ति प्रत्यागते रामे पुरीमिक्ष्वाकुपालिताम् ॥ 2.55.20 ॥&lt;br&gt;&#xA;कालिन्दीमथ सीता तु याचमाना कृताञ्जलिः।&lt;br&gt;&#xA;तीरमेवाभिसम्प्राप्ता दक्षिणं वरवर्णिनी ॥ 2.55.21 ॥&lt;br&gt;&#xA;ततः प्लवेनांशुमतीं शीघ्रगामूर्मिमालिनीम्।&lt;br&gt;&#xA;तीरजैर्बहुभिर्वृक्षैः सन्तेरुर्यमुनां नदीम् ॥ 2.55.22 ॥&lt;br&gt;&#xA;ते तीर्णाः प्लवमुत्सृज्य प्रस्थाय यमुना वनात्।&lt;br&gt;&#xA;श्यामं न्यग्रोधमासेदुः शीतलं हरितच्छदम् ॥ 2.55.23 ॥&lt;br&gt;&#xA;न्यग्रोधं तमुपागम्य वैदेही वाक्यमब्रवीत् ॥ 2.55.24 ॥&lt;br&gt;&#xA;कौसल्यां चैव पश्येयं सुमित्रां च यशस्विनीम्।&lt;br&gt;&#xA;इति सीताऽञ्जलिं कृत्वा पर्यगच्छद्वनस्पतिम् ॥ 2.55.25 ॥&lt;br&gt;&#xA;अवलोक्य ततः सीतामायाचन्तीमनिन्दिताम्।&lt;br&gt;&#xA;दयितां च विधेयां च रामो लक्ष्मणमब्रवीत् ॥ 2.55.26 ॥&lt;br&gt;&#xA;सीतामादाय गच्छ त्वमग्रतो भरताग्रज।&lt;br&gt;&#xA;पृष्ठतोऽहं गमिष्यामि सायुधो द्विपदां वर ॥ 2.55.27 ॥&lt;br&gt;&#xA;यद्यत्फलं प्रार्थयते पुष्पं वा जनकात्मजा।&lt;br&gt;&#xA;तत्तत् प्रदद्या वैदेह्या यत्रास्या रमते मनः ॥ 2.55.28 ॥&lt;br&gt;&#xA;गच्छतोस्तु तयोर्मध्ये बभूव जनकात्मजा।&lt;br&gt;&#xA;मातङ्गयोर्मध्यगता शुभा नागवधूरिव ॥ 2.55.29 ॥&lt;br&gt;&#xA;एकैकं पादपं गुल्मं लतां वा पुष्पशालिनीम्।&lt;br&gt;&#xA;अदृष्टपूर्वां पश्यन्ती रामं पप्रच्छ साऽबला ॥ 2.55.30 ॥&lt;br&gt;&#xA;रमणीयान् बहुविधान् पादपान् कुसुमोत्कटान्।&lt;br&gt;&#xA;सीतावचनसंरब्ध आनयामास लक्ष्मणः ॥ 2.55.31 ॥&lt;br&gt;&#xA;विचित्रवालुकजलां हंससारसनादिताम्।&lt;br&gt;&#xA;रेमे जनकराजस्य तदा प्रेक्ष्य सुता नदीम् ॥ 2.55.32 ॥&lt;br&gt;&#xA;क्रोशमात्रं ततो गत्वा भ्रातरौ रामलक्ष्मणौ।&lt;br&gt;&#xA;बहून् मेध्यान् मृगान् हत्वा चेरतुर्यमुनावने ॥ 2.55.33 ॥&lt;br&gt;&#xA;विहृत्य ते बर्हिणपूगनादिते शुभे वने वानरवारणायुते।&lt;br&gt;&#xA;समं नदीवप्रमुपेत्य सम्मतं निवासमाजग्मुरदीनदर्शनाः ॥ 2.55.34 ॥&lt;/p&gt;</description>
    </item>
    <item>
      <title>०५६ चित्रकूटदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/056_chitrakUTadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/04-chitrakUTa-prAptiH/056_chitrakUTadarshanam/</guid>
      <description>&lt;p&gt;अथ रात्र्यां व्यतीतायामवसुप्तमनन्तरम्।&lt;br&gt;&#xA;प्रबोधयामास शनैर्लक्ष्मणं रघुनन्दनः ॥ 2.56.1 ॥&lt;br&gt;&#xA;सौमित्रे शृणु वन्यानां वल्गु व्याहरतां स्वनम्।&lt;br&gt;&#xA;सम्प्रतिष्ठामहे कालः प्रस्थानस्य परन्तप ॥ 2.56.2 ॥&lt;br&gt;&#xA;स सुप्तः समये भ्रात्रा लक्ष्मणः प्रतिबोधितः।&lt;br&gt;&#xA;जहौ निद्रां च तन्द्रीं च प्रसक्तं च पथि श्रमम् ॥ 2.56.3 ॥&lt;br&gt;&#xA;तत उत्थाय ते सर्वे स्पृष्ट्वा नद्याः शिवं जलम्।&lt;br&gt;&#xA;पन्थानमृषिणाऽऽदिष्टं चित्रकूटस्य तं ययुः ॥ 2.56.4 ॥&lt;br&gt;&#xA;ततः सम्प्रस्थितः काले रामः सौमित्रिणा सह।&lt;br&gt;&#xA;सीतां कमलपत्राक्षीमिदं वचनमब्रवीत् ॥ 2.56.5 ॥&lt;br&gt;&#xA;आदीप्तानिव वैदेहि सर्वतः पुष्पितान्नगान्।&lt;br&gt;&#xA;स्वैः पुष्पैः किंशुकान् पश्य मालिनः शिशिरात्यये ॥ 2.56.6 ॥&lt;br&gt;&#xA;पश्य भल्लातकान् फुल्लान्नरैरनुपसेवितान्।&lt;br&gt;&#xA;फलत्रैरवनतान्नूनं शक्ष्यामि जीवितुम् ॥ 2.56.7 ॥&lt;br&gt;&#xA;पश्य द्रोणप्रमाणानि लम्बमानानि लक्ष्मण।&lt;br&gt;&#xA;मधूनि मधुकारीभिः सम्भृतानि नगेनगे ॥ 2.56.8 ॥&lt;br&gt;&#xA;एष क्रोशति नत्यूहस्तं शिखी प्रतिकूजति।&lt;br&gt;&#xA;रमणीये वनोद्देशे पुष्पसंस्तरसङ्कटे ॥ 2.56.9 ॥&lt;br&gt;&#xA;मातङ्गयूथानुसृतं पक्षिसङ्घानुनादितम्।&lt;br&gt;&#xA;चित्रकूटमिमं पश्य प्रवृद्धशिखरं गिरिम् ॥ 2.56.10 ॥&lt;br&gt;&#xA;समभूमितले रम्ये द्रुमैर्बहुभिरावृते।&lt;br&gt;&#xA;पुण्ये रंस्यामहे तात चित्रकूटस्य कानने ॥ 2.56.11 ॥&lt;br&gt;&#xA;ततस्तौ पादचारेण गच्छन्तौ सह सीतया।&lt;br&gt;&#xA;रम्यमासेदतुः शैलं चित्रकूटं मनोरमम् ॥ 2.56.12 ॥&lt;br&gt;&#xA;तं तु पर्वतमासाद्य नानापक्षिगणायुतम्।&lt;br&gt;&#xA;बहुमूलफलं रम्यं सम्पन्नं सरसोदकम् ॥ 2.56.13 ॥&lt;br&gt;&#xA;मनोज्ञोऽयं गिरिः सौम्य नानाद्रुमलतायुतः।&lt;br&gt;&#xA;बहुमूलफलो रम्यः स्वाजीवः प्रतिभाति मे ॥ 2.56.14 ॥&lt;br&gt;&#xA;मुनयश्च महात्मानो वसन्त्यस्मिन् शिलोच्चये।&lt;br&gt;&#xA;अयं वासो भवेत्तावदत्र सौम्य रमेमहि ॥ 2.56.15 ॥&lt;br&gt;&#xA;इति सीता च रामश्च लक्ष्मणश्च कृताञ्जलिः।&lt;br&gt;&#xA;अभिगम्याश्रमं सर्वे वाल्मीकिमभिवादयन् ॥ 2.56.16 ॥&lt;br&gt;&#xA;तान् महर्षिः प्रमुदितः पूजयामास धर्मवित्।&lt;br&gt;&#xA;आस्यतामिति चोवाच स्वागतं तु निवेद्य च ॥ 2.56.17 ॥&lt;br&gt;&#xA;ततोऽब्रवीन्महाबाहुर्लक्ष्मणं लक्ष्मणाग्रजः।&lt;br&gt;&#xA;सन्निवेद्य यथान्यायमात्मानमृषये प्रभुः ॥ 2.56.18 ॥&lt;br&gt;&#xA;लक्ष्मणानय दारूणि दृढानि च वराणि च।&lt;br&gt;&#xA;कुरुष्वावसथं सौम्य वासे मेऽभिरतं मनः ॥ 2.56.19 ॥&lt;br&gt;&#xA;तस्य तद्वचनं श्रुत्वा सौमित्रिर्विविधान् द्रुमान्।&lt;br&gt;&#xA;आजहार ततश्चक्रे पर्णशालामरिन्दमः ॥ 2.56.20 ॥&lt;br&gt;&#xA;तां निष्ठितां बद्धकटां दृष्ट्वा रामः सुदर्शनाम्।&lt;br&gt;&#xA;शुश्रूषमाणमेकाग्रमिदं वचनमब्रवीत् ॥ 2.56.21 ॥&lt;br&gt;&#xA;ऐणेयं मांसमाहृत्य शालां यक्ष्यामहे वयम्।&lt;br&gt;&#xA;कर्त्तव्यं वास्तुशमनं सौमित्रे चिरजीविभिः ॥ 2.56.22 ॥&lt;br&gt;&#xA;मृगं हत्वानय क्षिप्रं लक्ष्मणेह शुभेक्षण।&lt;br&gt;&#xA;कर्त्तव्यः शास्त्रदृष्टो हि विधिर्धर्ममनुस्मर ॥ 2.56.23 ॥&lt;br&gt;&#xA;भ्रातुर्वचनमाज्ञाय लक्ष्मणः परवीरहा।&lt;br&gt;&#xA;चकार स यथोक्तं च तं रामः पुनरब्रवीत् ॥ 2.56.24 ॥&lt;br&gt;&#xA;ऐणेयं श्रपयस्वैतच्छालां यक्ष्यामहे वयम्।&lt;br&gt;&#xA;त्वर सौम्य मुहूर्तोऽयं ध्रुवश्च दिवसोऽप्ययम् ॥ 2.56.25 ॥&lt;br&gt;&#xA;स लक्ष्मणः कृष्णमृगं हत्वा मेध्यं प्रतापवान्।&lt;br&gt;&#xA;अथ चिक्षेप सौमित्रिः समिद्धे जातवेदसि ॥ 2.56.26 ॥&lt;br&gt;&#xA;तं तु पक्वं समाज्ञाय निष्टप्तं छिन्नशोणितम्।&lt;br&gt;&#xA;लक्ष्मणः पुरुषव्याघ्रमथ राघवमब्रवीत् ॥ 2.56.27 ॥&lt;br&gt;&#xA;अयं कृष्णः समाप्ताङ्गः श्रृतः कृष्णमृगो यथा।&lt;br&gt;&#xA;देवतां देवसङ्काश यजस्व कुशलो ह्यसि ॥ 2.56.28 ॥&lt;br&gt;&#xA;रामः स्नात्वा तु नियतो गुणवाञ्जप्यकोविदः।&lt;br&gt;&#xA;सङ्हेणाकरोत् सर्वान् मन्त्रान् सत्रावसानिकान् ॥ 2.56.29 ॥&lt;br&gt;&#xA;इष्ट्वा देवगणान् सर्वान् विवेशावसथं शुचिः।&lt;br&gt;&#xA;बभूव च मनोह्लादो रामस्यामिततेजसः ॥ 2.56.30 ॥&lt;br&gt;&#xA;वैश्वदेवबलिं कृत्वा रौद्रं वैष्णवमेव च।&lt;br&gt;&#xA;वास्तुसंशमनीयानि मङ्गलानि प्रवर्तयन् ॥ 2.56.31 ॥&lt;br&gt;&#xA;जपं च न्यायतः कृत्वा स्नात्वा नद्यां यथाविधि।&lt;br&gt;&#xA;पापसंशमनं रामश्चकार बलिमुत्तमम् ॥ 2.56.32 ॥&lt;br&gt;&#xA;वेदिस्थलविधानानि चैत्यान्यायतनानि च।&lt;br&gt;&#xA;आश्रमस्यानुरूपाणि स्थापयामास राघवः ॥ 2.56.33 ॥&lt;br&gt;&#xA;वन्यैर्माल्यैः फलैर्मूलैः पक्वैर्मांसैर्यथाविधि।&lt;br&gt;&#xA;अद्भिर्जपैश्च वेदोक्तैर्दर्भैश्च ससमित्कुशैः ॥ 2.56.34 ॥&lt;br&gt;&#xA;तौ तर्पयित्वा भूतानि राघवौ सह सीतया।&lt;br&gt;&#xA;तदा विविशतुः शालां सुशुभां शुभलक्षणौ ॥ 2.56.35 ॥&lt;br&gt;&#xA;तां वृक्षपर्णच्छदनां मनोज्ञां यथाप्रदेशं सुकृतां निवाताम्।&lt;br&gt;&#xA;वासाय सर्वे विविशुः समेताः सभां यथा देवगणाः सुधर्माम् ॥ 2.56.36 ॥&lt;br&gt;&#xA;अनेकनानामृगपक्षिसङ्कुले विचित्रपुष्पस्तबकैर्द्रुमैर्युते।&lt;br&gt;&#xA;वनोत्तमे व्यालमृगानुनादिते तदा विजर्ह्रुः सुसुखं जितेन्द्रियाः ॥ 2.56.37 ॥&lt;br&gt;&#xA;सुरम्यमासाद्य तु चित्रकूटं नदीं च तां माल्यवतीं सुतीर्थाम्।&lt;br&gt;&#xA;ननन्द हृष्टो मृगपक्षिजुष्टां जहौ च दुःखं पुरविप्रवासात् ॥ 2.56.38 ॥&lt;/p&gt;</description>
    </item>
  </channel>
</rss>
