<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७-राम-दर्शनम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/</link>
    <description>Recent content in &#43;०७-राम-दर्शनम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/index.xml" rel="self" type="application/rss+xml" />
    <item>
      <title>०८३ शृङ्गिबेरपुरे भरतवासः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/083_shRngiberapure_bharatavAsaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/083_shRngiberapure_bharatavAsaH/</guid>
      <description>&lt;p&gt;ततः समुत्थितः काल्यमास्थाय स्यन्दनोत्तमम्।&lt;br&gt;&#xA;प्रययौ भरतः शीघ्रं रामदर्शनकाङ्क्षया ॥ 2.83.1 ॥&lt;br&gt;&#xA;अग्रतः प्रययुस्तस्य सर्वे मन्त्रिपुरोधसः।&lt;br&gt;&#xA;अधिरुह्य हयैर्युक्तान् रथान् सूर्यरथोपमान् ॥ 2.83.2 ॥&lt;br&gt;&#xA;नवनागसहस्राणि कल्पितानि यथाविधि।&lt;br&gt;&#xA;अन्वयुर्भरतं यान्तमिक्ष्वाकुकुलनन्दनम् ॥ 2.83.3 ॥&lt;br&gt;&#xA;षष्टीरथसहस्राणि धन्विनो विविधायुधाः।&lt;br&gt;&#xA;अन्वयुर्भरतं यान्तं राजपुत्रं यशस्विनम् ॥ 2.83.4 ॥&lt;br&gt;&#xA;शतं सहस्राण्यश्वानां समारूढानि राघवम्।&lt;br&gt;&#xA;अन्वयुर्भरतं यान्तं सत्यसन्धं जितेन्द्रियम् ॥ 2.83.5 ॥&lt;br&gt;&#xA;कैकेयी च सुमित्रा च कौसल्या च यशस्विनी।&lt;br&gt;&#xA;रामानयनसंहृष्टा ययुर्यानेन भास्वता ॥ 2.83.6 ॥&lt;br&gt;&#xA;प्रयाताश्चार्यसङ्घाता रामं द्रष्टुं सलक्ष्मणम्।&lt;br&gt;&#xA;तस्यैव च कथाश्चित्राः कुर्वाणा हृष्टमानसाः ॥ 2.83.7 ॥&lt;br&gt;&#xA;मेघश्यामं महाबाहुं स्थिरसत्त्वं दृढव्रतम्।&lt;br&gt;&#xA;कदा द्रक्ष्यामहे रामं जगतः शोकनाशनम् ॥ 2.83.8 ॥&lt;br&gt;&#xA;दृष्ट एव हि नः शोकमपनेष्यति राघवः।&lt;br&gt;&#xA;तमः सर्वस्य लोकस्य समुद्यन्निव भास्करः ॥ 2.83.9 ॥&lt;br&gt;&#xA;इत्येवं कथयन्तस्ते सम्प्रहृष्टाः कथाः शुभाः।&lt;br&gt;&#xA;परिष्वजानाश्चान्योन्यं ययुर्नागरिका जनाः ॥ 2.83.10 ॥&lt;br&gt;&#xA;ये च तत्रापरे सर्वे सम्मता ये च नैगमाः।&lt;br&gt;&#xA;रामं प्रति ययुर्हृष्टाः सर्वाः प्रकृतयस्तथा ॥ 2.83.11 ॥&lt;br&gt;&#xA;मणिकाराश्च ये केचित् कुम्भकाराश्च शोभनाः।&lt;br&gt;&#xA;सूत्रकर्मकृतश्चैव ये च शस्त्रोपजीविनः ॥ 2.83.12 ॥&lt;br&gt;&#xA;मायूरकाः क्राकचिका रोचका वेधकास्तथा।&lt;br&gt;&#xA;दन्तकाराः सुधाकारास्तथा गन्धोपजीविनः ॥ 2.83.13 ॥&lt;br&gt;&#xA;सुवर्णकाराः प्रख्यातास्तथा कम्बलधावकाः।&lt;br&gt;&#xA;स्नापकोच्छादका वैद्या धूपकाः शौण्डिकास्तथा ॥ 2.83.14 ॥&lt;br&gt;&#xA;रजकास्तुन्नवायाश्च ग्रामघोषमहत्तराः।&lt;br&gt;&#xA;शैलूषाश्च सह स्त्रीभिर्ययुः कैवर्त्तकास्तथा ॥ 2.83.15 ॥&lt;br&gt;&#xA;समाहिता वेदविदो ब्राह्मणा वृत्तसम्मताः।&lt;br&gt;&#xA;गोरथैर्भरतं यान्तमनुजग्मुः सहस्रशः ॥ 2.83.16 ॥&lt;br&gt;&#xA;सुवेषाः शुद्धवसनास्ताम्रमृष्टानुलेपनाः।&lt;br&gt;&#xA;सर्वे ते विविधैर्यानैः शनैर्भरतमन्वयुः ॥ 2.83.17 ॥&lt;br&gt;&#xA;प्रहृष्टमुदिता सेना सान्वयात्कैकयीसुतम्।&lt;br&gt;&#xA;भ्रातुरानयने यान्तं भरतं भ्रातृवत्सलम् ॥ 2.83.18 ॥&lt;br&gt;&#xA;ते गत्वा दूरमध्वानं रथयानाश्वकुञ्जरैः।&lt;br&gt;&#xA;समासेदुस्ततो गङ्गां श्रृङ्गिबेरपुरं प्रति ॥ 2.83.19 ॥&lt;br&gt;&#xA;यत्र रामसखो वीरो गुहो ज्ञातिगणैर्वृतः।&lt;br&gt;&#xA;निवसत्यप्रमादेन देशं तं परिपालयन् ॥ 2.83.20 ॥&lt;br&gt;&#xA;उपेत्य तीरं गङ्गायाश्चक्रवाकैरलङ्कृतम्।&lt;br&gt;&#xA;व्यवातिष्ठत सा सेना भरतस्यानुयायिनी ॥ 2.83.21 ॥&lt;br&gt;&#xA;निरीक्ष्यानुगतां सेनां तां च गङ्गां शिवोदकाम्।&lt;br&gt;&#xA;भरतः सचिवान् सर्वानब्रवीद्वाक्यकोविदः ॥ 2.83.22 ॥&lt;br&gt;&#xA;निवेशयत मे सैन्यमभिप्रायेण सर्वतः।&lt;br&gt;&#xA;विश्रान्ताः प्रतरिष्यामः श्व इदानीमिमां नदीम् ॥ 2.83.23 ॥&lt;br&gt;&#xA;दातुं च तावदिच्छामि स्वर्गतस्य महीपतेः।&lt;br&gt;&#xA;और्ध्वदेहनिमित्तार्थमवतीर्योदकं नदीम् ॥ 2.83.24 ॥&lt;br&gt;&#xA;तस्यैवं ब्रुवतोऽमात्यास्तथेत्युक्त्वा समाहिताः।&lt;br&gt;&#xA;न्यवेशयंस्तां छन्देन स्वेन स्वेन पृथक्पृथक् ॥ 2.83.25 ॥&lt;br&gt;&#xA;निवेश्य गङ्गमनु तां महानदीं चमूं विधानैः परिबर्हशोभिनीम्।&lt;br&gt;&#xA;उवास रामस्य तदा महात्मनो विचिन्तयानो भरतो निवर्त्तनम् ॥ 2.83.26 ॥&lt;/p&gt;</description>
    </item>
    <item>
      <title>०८४ गुह-भरतसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/084_guha-bharatasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/084_guha-bharatasaMvAdaH/</guid>
      <description>&lt;p&gt;ततो निविष्टां ध्वजिनीं गङ्गामन्वाश्रितां नदीम्।&lt;br&gt;&#xA;निषादराजो दृष्ट्वैव ज्ञातीन् सन्त्वरितोऽब्रवीत् ॥ 2.84.1 ॥&lt;br&gt;&#xA;महतीयमितः सेना सागराभा प्रदृश्यते।&lt;br&gt;&#xA;नास्यान्तमधिगच्छामि मनसापि विचिन्तयन् ॥ 2.84.2 ॥&lt;br&gt;&#xA;यथा तु खलु दुर्बुद्धिर्भरतः स्वयमागतः।&lt;br&gt;&#xA;स एष हि महाकायः कोविदारध्वजो रथे ॥ 2.84.3 ॥&lt;br&gt;&#xA;बन्धयिष्यति वा दाशानथवाऽस्मान् वधिष्यति।&lt;br&gt;&#xA;अथ दाशरथिं रामं पित्रा राज्याद्विवासितम् ॥ 2.84.4 ॥&lt;br&gt;&#xA;सम्पन्नां श्रियमन्विच्छंस्तस्य राज्ञः सुदुर्ल्लभाम्।&lt;br&gt;&#xA;भरतः कैकयीपुत्रो हन्तुं समधिगच्छति ॥ 2.84.5 ॥&lt;br&gt;&#xA;भर्त्ता चैव सखा चैव रामो दाशरथिर्मम।&lt;br&gt;&#xA;तस्यार्थकामाः सन्नद्धा गङ्गानूपे प्रतिष्ठत ॥ 2.84.6 ॥&lt;br&gt;&#xA;तिष्ठन्तु सर्वे दाशाश्च गङ्गामन्वाश्रिता नदीम्।&lt;br&gt;&#xA;बलयुक्ता नदीरक्षा मांसमूलफलाशनाः ॥ 2.84.7 ॥&lt;br&gt;&#xA;नावां शतानां पञ्चानां कैवर्त्तानां शतंशतम्।&lt;br&gt;&#xA;सन्नद्धानां तथा यूनां तिष्ठन्त्वित्यभ्यचोदयत् ॥ 2.84.8 ॥&lt;br&gt;&#xA;यदा तुष्टस्तु भरतो रामस्येह भविष्यति।&lt;br&gt;&#xA;सेयं स्वस्तिमती सेना गङ्गामद्य तरिष्यति ॥ 2.84.9 ॥&lt;br&gt;&#xA;इत्युक्त्वोपायनं गृह्य मत्स्यमांसमधूनि च।&lt;br&gt;&#xA;अभिचक्राम भरतं निषादाधिपतिर्गुहः ॥ 2.84.10 ॥&lt;br&gt;&#xA;तमायान्तं तु सम्प्रेक्ष्य सूतपुत्रः प्रतापवान्।&lt;br&gt;&#xA;भरतायाचचक्षेऽथ विनयज्ञो विनीतवत् ॥ 2.84.11 ॥&lt;br&gt;&#xA;एष ज्ञातिसहस्रेण स्थपतिः परिवारितः।&lt;br&gt;&#xA;कुशलो दण्डकारण्ये वृद्धो भ्रातुश्च ते सखा ॥ 2.84.12 ॥&lt;br&gt;&#xA;तस्मात्पश्यतु काकुत्स्थ त्वां निषादाधिपो गुहः।&lt;br&gt;&#xA;असंशयं विजानीते यत्र तौ रामलक्ष्मणौ ॥ 2.84.13 ॥&lt;br&gt;&#xA;एतत्तु वचनं श्रुत्वा सुमन्त्राद्भरतः शुभम्।&lt;br&gt;&#xA;उवाच वचनं शीघ्रं गुहः पश्यतु मामिति ॥ 2.84.14 ॥&lt;br&gt;&#xA;लब्ध्वाभ्यनुज्ञां संहृष्टो ज्ञातिभिः परिवारितः।&lt;br&gt;&#xA;आगम्य भरतं प्रह्वो गुहो वचनमब्रवीत् ॥ 2.84.15 ॥&lt;br&gt;&#xA;निष्कुटश्चैव देशोऽयं वञ्चिताश्चापि ते वयम्।&lt;br&gt;&#xA;निवेदयामस्ते सर्वे स्वके दासकुले वस ॥ 2.84.16 ॥&lt;br&gt;&#xA;अस्ति मूलं फलं चैव निषादैः समुपाहृतम्।&lt;br&gt;&#xA;आर्द्रञ्च मांसं शुष्कञ्च वन्यं चोच्चावचं महत् ॥ 2.84.17 ॥&lt;br&gt;&#xA;आशंसे स्वाशिता सेना वत्स्यतीमां विभावरीम्।&lt;br&gt;&#xA;अर्चितो विविधैः कामैः श्वः ससैन्यो गमिष्यसि ॥ 2.84.18 ॥&lt;/p&gt;</description>
    </item>
    <item>
      <title>०८५ गुहकृतं मार्गदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/085_guhakRtaM_mArgadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/085_guhakRtaM_mArgadarshanam/</guid>
      <description>&lt;p&gt;एवमुक्तस्तु भरतो निषादाधिपतिं गुहम्।&lt;br&gt;&#xA;प्रत्युवाच महाप्राज्ञो वाक्यं हेत्यर्थसंहितम् ॥ 2.85.1 ॥&lt;br&gt;&#xA;ऊर्जितः खलु ते कामः कृतो मम गुरोः सखे।&lt;br&gt;&#xA;यो मे त्वमीदृशीं सेनामेकोभ्यर्चितुमिच्छसि ॥ 2.85.2 ॥&lt;br&gt;&#xA;इत्युक्त्वा तु महातेजा गुहं वचनमुत्तमम्।&lt;br&gt;&#xA;अब्रवीद्भरतः श्रीमान् निषादाधिपतिं पुनः ॥ 2.85.3 ॥&lt;br&gt;&#xA;कतरेण गमिष्यामि भरद्वाजाश्रमं गुह।&lt;br&gt;&#xA;गहनोऽयं भृशं देशो गङ्गानूपो दुरत्ययः ॥ 2.85.4 ॥&lt;br&gt;&#xA;तस्य तद्वचनं श्रुत्वा राजपुत्रस्य धीमतः।&lt;br&gt;&#xA;अब्रवीत् प्राञ्जलिर्वाक्यं गुहो गहनगोचरः ॥ 2.85.5 ॥&lt;br&gt;&#xA;दाशास्त्वाऽनुगमिष्यन्ति धन्विनः सुसमाहिताः।&lt;br&gt;&#xA;अहं त्वाऽनुगमिष्यामि राजपुत्र महायशः ॥ 2.85.6 ॥&lt;br&gt;&#xA;कच्चिन्न दुष्टो व्रजसि रामस्याक्लिष्टकर्मणः।&lt;br&gt;&#xA;इयं ते महती सेना शङ्कां जनयतीव मे ॥ 2.85.7 ॥&lt;br&gt;&#xA;तमेवमभिभाषन्तमाकाश इव निर्मलः।&lt;br&gt;&#xA;भरतः श्लक्ष्णया वाचा गुहं वचनमब्रवीत् ॥ 2.85.8 ॥&lt;br&gt;&#xA;माभूत्स कालो यत्कष्टं न मां शङ्कितुमर्हसि।&lt;br&gt;&#xA;राघवः स हि मे भ्राता ज्येष्ठः पितृसमो मतः ॥ 2.85.9 ॥&lt;br&gt;&#xA;तं निवर्त्तयितुं यामि काकुत्स्थं वनवासिनम्।&lt;br&gt;&#xA;बुद्धिरन्या न ते कार्या गुह सत्यं ब्रवीमि ते ॥ 2.85.10 ॥&lt;br&gt;&#xA;स तु संहृष्टवदनः श्रुत्वा भरतभाषितम्।&lt;br&gt;&#xA;पुनरेवाब्रवीद्वाक्यं भरतं प्रति हर्षितः ॥ 2.85.11 ॥&lt;br&gt;&#xA;धन्यस्त्वं न त्वया तुल्यं पश्यामि जगतीतले।&lt;br&gt;&#xA;अयत्नादागतं राज्यं यस्त्वं त्यक्तुमिहेच्छसि ॥ 2.85.12 ॥&lt;br&gt;&#xA;शाश्वती खलु ते कीर्त्तिर्लोकाननुचरिष्यति।&lt;br&gt;&#xA;यस्त्वं कृच्छ्रगतं रामं प्रत्यानयितुमिच्छसि ॥ 2.85.13 ॥&lt;br&gt;&#xA;एवं सम्भाषमाणस्य गुहस्य भरतं तदा।&lt;br&gt;&#xA;बभौ नष्टप्रभः सूर्यो रजनी चाभ्यवर्त्तत ॥ 2.85.14 ॥&lt;br&gt;&#xA;सन्निवेश्य स तां सेनां गुहेन परितोषितः।&lt;br&gt;&#xA;शत्रुघ्नेन सह श्रीमान् शयनं पुनरागमत् ॥ 2.85.15 ॥&lt;br&gt;&#xA;रामचिन्तामयः शोको भरतस्य महात्मनः।&lt;br&gt;&#xA;उपस्थितो ह्यनर्हस्य धर्मप्रेक्षस्य तादृशः ॥ 2.85.16 ॥&lt;br&gt;&#xA;अन्तर्दाहेन दहनः सन्तापयति राघवम्।&lt;br&gt;&#xA;वनदाहाभिसन्तप्तं गूढोग्निरिव पादपम् ॥ 2.85.17 ॥&lt;br&gt;&#xA;प्रसृतस्सर्वगात्रेभ्यः स्वेदं शोकाग्निसम्भवम्।&lt;br&gt;&#xA;यथा सूर्यांशुसन्तप्तो हिमवान् प्रसृतो हिमम् ॥ 2.85.18 ॥&lt;br&gt;&#xA;ध्याननिर्दरशैलेन विनिश्वसितधातुना।&lt;br&gt;&#xA;दैन्यपादपसङ्घेन शोकायासाधिश्रृङ्गिणा ॥ 2.85.19 ॥&lt;br&gt;&#xA;प्रमोहानन्तसत्त्वेन सन्तापौषधिवेणुना आक्रान्तो दुःखशैलेन महता कैकयीसुतः ॥ 2.85.20 ॥&lt;br&gt;&#xA;विनिःश्वसन् वै भृशदुर्मनास्ततः प्रमूढसञ्ज्ञः परमापदं गतः।&lt;br&gt;&#xA;शमं न लेभे हृदयज्वरार्दितो नरर्षभो यूथगतो यथर्षभः ॥ 2.85.21 ॥&lt;br&gt;&#xA;गुहेन सार्द्धं भरतः समागतो महानुभावः सजनः समाहितः।&lt;br&gt;&#xA;सुदुर्मनास्तं भरतं तदा पुनर्गुहः समाश्वासयदग्रजं प्रति ॥ 2.85.22 ॥&lt;/p&gt;</description>
    </item>
    <item>
      <title>०८६ गुहेन रामवृत्तान्तकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/086_guhena_rAmavRttAntakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/086_guhena_rAmavRttAntakathanam/</guid>
      <description>&lt;p&gt;आचचक्षेऽथ सद्भावं लक्ष्मणस्य महात्मनः।&lt;br&gt;&#xA;भरतायाप्रमेयाय गुहो गहनगोचरः ॥ 2.86.1 ॥&lt;br&gt;&#xA;तं जाग्रतं गुणैर्युक्तं शरचापासिधारिणम्।&lt;br&gt;&#xA;भ्रातृगुप्त्यर्थमत्यन्तमहं लक्ष्मणमब्रुवम् ॥ 2.86.2 ॥&lt;br&gt;&#xA;इयं तात सुखा शय्यात्वदर्थमुपकल्पिता।&lt;br&gt;&#xA;प्रत्याश्वसि हि शेष्वास्यां सुखं राघवनन्दन ॥ 2.86.3 ॥&lt;br&gt;&#xA;उचितोऽयं जनः सर्वो दुःखानां त्वं सुखोचितः।&lt;br&gt;&#xA;धर्मात्मंस्तस्य गुप्त्यर्थं जागरिष्यामहे वयम् ॥ 2.86.4 ॥&lt;br&gt;&#xA;नहि रामात् प्रियतरो ममास्ति भुवि कश्चन।&lt;br&gt;&#xA;मोत्सुकोभूर्ब्रवीम्येतदप्यसत्यं तवाग्रतः ॥ 2.86.5 ॥&lt;br&gt;&#xA;अस्य प्रसादादाशंसे लोकेऽस्मिन् सुमहद्यशः।&lt;br&gt;&#xA;धर्मावाप्तिं च विपुलामर्थावाप्तिं च केवलाम् ॥ 2.86.6 ॥&lt;br&gt;&#xA;सोऽहं प्रियसखं रामं शयानं सह सीतया।&lt;br&gt;&#xA;रक्षिष्यामि धनुष्पाणिः सर्वैः स्वैर्ज्ञातिभिः सह ॥ 2.86.7 ॥&lt;br&gt;&#xA;नहि मेऽविदितं किञ्चिद्वनेऽस्मिंश्चरतः सदा।&lt;br&gt;&#xA;चतुरङ्गं ह्यपि बलं प्रसहेम वयं युधि ॥ 2.86.8 ॥&lt;br&gt;&#xA;एवमस्माभिरुक्तेन लक्ष्मणेन महात्मना।&lt;br&gt;&#xA;अनुनीता वयं सर्वे धर्ममेवानुपश्यता ॥ 2.86.9 ॥&lt;br&gt;&#xA;कथं दाशरथौ भूमौ शयाने सह सीतया।&lt;br&gt;&#xA;शक्या निद्रा मया लब्धुं जीवितं वा सुखानि वा ॥ 2.86.10 ॥&lt;br&gt;&#xA;यो न देवासूरैः सर्वैः शक्यः प्रसहितुं युधि।&lt;br&gt;&#xA;तं पश्य गुह संविष्टं तृणेषु सह सीतया ॥ 2.86.11 ॥&lt;br&gt;&#xA;महता तपसा लब्धो विविधैश्च परिश्रमैः।&lt;br&gt;&#xA;एको दशरथस्यैष पुत्रः सदृशलक्षणः ॥ 2.86.12 ॥&lt;br&gt;&#xA;अस्मिन् प्रव्राजिते राजा न चिरं वर्त्तयिष्यति।&lt;br&gt;&#xA;विधवा मेदिनी नूनं क्षिप्रमेव भविष्यति ॥ 2.86.13 ॥&lt;br&gt;&#xA;विनद्य सुमहानादं श्रमेणोपरताः स्त्रियः।&lt;br&gt;&#xA;निर्घोषोपरतं नूनमद्य राजनिवेशनम् ॥ 2.86.14 ॥&lt;br&gt;&#xA;कौसल्या चैव राजा च तथैव जननी मम।&lt;br&gt;&#xA;नाशंसे यदि जीवेयुः सर्वे ते शर्वरीमिमाम् ॥ 2.86.15 ॥&lt;br&gt;&#xA;जीवेदपि च मे माता शत्रुघ्नस्यान्ववेक्षया।&lt;br&gt;&#xA;दुःखिता या तु कौसल्या वीरसूर्विनशिष्यति ॥ 2.86.16 ॥&lt;br&gt;&#xA;अतिक्रान्तमतिक्रान्तमनवाप्य मनोरथम्।&lt;br&gt;&#xA;राज्ये राममनिक्षिप्य पिता मे विनशिष्यति ॥ 2.86.17 ॥&lt;br&gt;&#xA;सिद्धार्थाः पितरं वृत्तं तस्मिन् काले ह्युपस्थिते।&lt;br&gt;&#xA;प्रेतकार्येषु सर्वेषु संस्करिष्यन्ति भूमिपम् ॥ 2.86.18 ॥&lt;br&gt;&#xA;रम्यचत्वरसंस्थानां सुविभक्तमहापथाम्।&lt;br&gt;&#xA;हर्म्यप्रासादसम्पन्नां सर्वरत्नविभूषिताम् ॥ 2.86.19 ॥&lt;br&gt;&#xA;गजाश्वरथसम्बाधां तूर्यनादविनादिताम्।&lt;br&gt;&#xA;सर्वकल्याणसम्पूर्णां हृष्टपुष्टजनाकुलाम् ॥ 2.86.20 ॥&lt;br&gt;&#xA;आरामोद्यानसम्पूर्णां समाजोत्सवशालिनीम्।&lt;br&gt;&#xA;सुखिता विचरिष्यन्ति राजधानीं पितुर्मम ॥ 2.86.21 ॥&lt;br&gt;&#xA;अपि सत्यप्रतिज्ञेन सार्द्धं कुशलिना वयम्।&lt;br&gt;&#xA;निवृत्ते समये ह्यस्मिन् सुखिताः प्रविशेमहि ॥ 2.86.22 ॥&lt;br&gt;&#xA;परिदेवयमानस्य तस्यैवं सुमहात्मनः।&lt;br&gt;&#xA;तिष्ठतो राजपुत्रस्य शर्वरी साऽत्यवर्त्तत ॥ 2.86.23 ॥&lt;br&gt;&#xA;प्रभाते विमले सूर्ये कारयित्वा जटावुभौ।&lt;br&gt;&#xA;अस्मिन् भागीरथीतीरे सुखं सन्तारितौ मया ॥ 2.86.24 ॥&lt;br&gt;&#xA;जटाधरौ तौ द्रुमचीरवाससौ महाबलौ कुञ्जरयूथपोपमौ।&lt;br&gt;&#xA;वरेषुचापासिधरौ परन्तपौ व्यवेक्षमाणौ सह सीतया गतौ ॥ 2.86.25 ॥&lt;/p&gt;</description>
    </item>
    <item>
      <title>०८७ रामचरितप्रस्तावः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/087_rAmacharitaprastAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/087_rAmacharitaprastAvaH/</guid>
      <description>&lt;p&gt;गुहस्य वचनं श्रुत्वा भरतो भृशमप्रियम्।&lt;br&gt;&#xA;ध्यानं जगाम तत्रैव यत्र तच्छ्रुतमप्रियम् ॥ 2.87.1 ॥&lt;br&gt;&#xA;सुकुमारो महासत्त्वः सिंहस्कन्धो महाभुजः।&lt;br&gt;&#xA;पुण्डरीकविशालाक्षस्तरुणः प्रियदर्शनः ॥ 2.87.2 ॥&lt;br&gt;&#xA;प्रत्याश्वस्य मुहूर्त्तं तु कालं परमदुर्मनाः।&lt;br&gt;&#xA;पपात सहसा तोत्रैर्ह्यतिविद्ध इव द्विपः ॥ 2.87.3 ॥&lt;br&gt;&#xA;तदवस्थं तु भरतं शत्रुघ्नोऽनन्तरस्थितः।&lt;br&gt;&#xA;परिष्वज्य रुरोदोच्चैर्विसञ्ज्ञः शोककर्शितः ॥ 2.87.4 ॥&lt;br&gt;&#xA;ततः सर्वाः समापेतुर्मातरो भरतस्य ताः।&lt;br&gt;&#xA;उपवासकृशा दीना भर्त्तुर्व्यसनकर्शिताः ॥ 2.87.5 ॥&lt;br&gt;&#xA;ताश्च तं पतितं भूमौ रुदन्त्यः पर्यवारयन्।&lt;br&gt;&#xA;कौसल्या त्वनुसूत्यैनं दुर्मनाः परिषस्वजे ॥ 2.87.6 ॥&lt;br&gt;&#xA;वत्सला स्वं यथा वत्समुपगूह्य तपस्विनी।&lt;br&gt;&#xA;परिपप्रच्छ भरतं रुदन्ती शोकलालसा ॥ 2.87.7 ॥&lt;br&gt;&#xA;पुत्र व्याधिर्न ते कच्चिच्छरीरं परिबाधते।&lt;br&gt;&#xA;अद्य राजकुलस्यास्य त्वदधीनं च जीवितम् ॥ 2.87.8 ॥&lt;br&gt;&#xA;त्वां दृष्ट्वा पुत्र जीवामि रामे सभ्रातृके गते।&lt;br&gt;&#xA;वृत्ते दशरथे राज्ञि नाथ एकस्त्वमद्य नः ॥ 2.87.9 ॥&lt;br&gt;&#xA;कच्चिन्नु लक्ष्मणे पुत्र श्रुतं ते किञ्चिदप्रियम्।&lt;br&gt;&#xA;पुत्रे वा ह्येकपुत्रायाः सहभार्ये वनं गते ॥ 2.87.10 ॥&lt;br&gt;&#xA;स मुहूर्त्तं समाश्वस्य रुदन्नेव महायशाः।&lt;br&gt;&#xA;कौसल्यां परिसान्त्व्येदं गुहं वचनमब्रवीत् ॥ 2.87.11 ॥&lt;br&gt;&#xA;भ्राता मे क्वावसद्रात्रौ क्व सीता क्व च लक्ष्मणः।&lt;br&gt;&#xA;अस्वपच्छयने कस्मिन् किं भुक्त्वा गुह शंस मे ॥ 2.87.12 ॥&lt;br&gt;&#xA;सोऽब्रवीद्भरतं हृष्टो निषादाधिपतिर्गुहः।&lt;br&gt;&#xA;यद्विधं प्रतिपेदे च रामे प्रियहितेऽतिथौ ॥ 2.87.13 ॥&lt;br&gt;&#xA;अन्नमुच्चावचं भक्षाः फलानि विविधानि च।&lt;br&gt;&#xA;रामा याम्यवहारार्थं बहु चोपहृतं मया ॥ 2.87.14 ॥&lt;br&gt;&#xA;तत्सर्वं प्रत्यनुज्ञासीद्रामः सत्यपराक्रमः।&lt;br&gt;&#xA;न तु तत्प्रत्यगृह्णात् स क्षत्रधर्ममनुस्मरन् ॥ 2.87.15 ॥&lt;br&gt;&#xA;न ह्यस्माभिः प्रतिग्राह्यं सखे देयं तु सर्वदा।&lt;br&gt;&#xA;इति तेन वयं राजन्ननुनीता महात्मना ॥ 2.87.16 ॥&lt;br&gt;&#xA;लक्ष्मणेन समानीतं पीत्वा वारि महायशाः।&lt;br&gt;&#xA;औपवास्यं तदाऽकार्षीद्राघवः सह सीतया ॥ 2.87.17 ॥&lt;br&gt;&#xA;ततस्तु जलशेषेण लक्ष्मणोप्यकरोत्तदा।&lt;br&gt;&#xA;वाग्यतास्ते त्रयः सन्ध्यां समुपासत संहिताः ॥ 2.87.18 ॥&lt;br&gt;&#xA;सौमित्रिस्तु ततः पश्चादकरोत् स्वास्तरं शुभम्।&lt;br&gt;&#xA;स्वयमानीय बर्हीषि क्षिप्रं राघवकारणात् ॥ 2.87.19 ॥&lt;br&gt;&#xA;तस्मिन् समाविशद्रामः स्वास्तरे सह सीतया।&lt;br&gt;&#xA;प्रक्षाल्य च तयोः पादावपचक्राम लक्ष्मणः ॥ 2.87.20 ॥&lt;br&gt;&#xA;एतत्तदिङ्गुदीमूलमिदमेव च तत्तृणम्।&lt;br&gt;&#xA;यस्मिन् रामश्च सीता च रात्रिं तां शयितावुभौ ॥ 2.87.21 ॥&lt;br&gt;&#xA;नियम्य पृष्ठे तु तलाङ्गुलित्रवान् शरैः सुपूर्णाविषुधी परन्तपः।&lt;br&gt;&#xA;महद्धनुः सज्यमुपोह्य लक्ष्मणो निशामतिष्ठत् परितोऽस्य केवलम् ॥ 2.87.22 ॥&lt;br&gt;&#xA;ततस्त्वहं चोत्तमबाणचापधृत् स्थितोऽभवं तत्र स यत्र लक्ष्मणः।&lt;br&gt;&#xA;अतन्द्रिभिर्ज्ञातिभिरात्तकार्मुकैर्महेन्द्रकल्पं परिपालयंस्तदा ॥ 2.87.23 ॥&lt;/p&gt;</description>
    </item>
    <item>
      <title>०८८ भरतप्रतिज्ञा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/088_bharatapratijnA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/088_bharatapratijnA/</guid>
      <description>&lt;p&gt;तच्छ्रुत्वा निपुणं सर्वं भरतः सह मन्त्रिभिः।&lt;br&gt;&#xA;इङ्गुदीमूलमागम्य रामशय्यामवेक्ष्य ताम् ॥ 2.88.1 ॥&lt;br&gt;&#xA;अब्रवीज्जननीः सर्वा इह तेन महात्मना।&lt;br&gt;&#xA;शर्वरी शयिता भूमाविदमस्य विमर्दितम् ॥ 2.88.2 ॥&lt;br&gt;&#xA;महाभागकुलीनेन महाभागेन धीमता।&lt;br&gt;&#xA;जातो दशरथे नोर्व्यां न रामः स्वप्तुमर्हति ॥ 2.88.3 ॥&lt;br&gt;&#xA;अजिनोत्तरसंस्तीर्णे वरास्तरणसञ्चये।&lt;br&gt;&#xA;शयित्वा पुरुषव्याघ्रः कथं शेते महीतले ॥ 2.88.4 ॥&lt;br&gt;&#xA;प्रासादाग्रविमानेषु वलभीषु च सर्वदा।&lt;br&gt;&#xA;हैमराजतभौमेषु वरास्तरणशालिषु ॥ 2.88.5 ॥&lt;br&gt;&#xA;पुष्पसञ्चयचित्रेषु चन्दनागरुगन्धिषु।&lt;br&gt;&#xA;पाण्डराभ्रप्रकाशेषु शुकसङ्घरुतेषु च ॥ 2.88.6 ॥&lt;br&gt;&#xA;प्रासादवरवर्य्येषु शीतवत्सु सुगन्धिषु।&lt;br&gt;&#xA;उषित्वा मेरुकल्पेषु कृतकाञ्चनभित्तिषु ॥ 2.88.7 ॥&lt;br&gt;&#xA;गीतवादित्रनिर्घोषैर्वराभरणनिस्वनैः।&lt;br&gt;&#xA;मृदङ्गवरशब्दैश्च सततं प्रतिबोधितः ॥ 2.88.8 ॥&lt;br&gt;&#xA;वन्दिभिर्वन्दितः काले बहुभिः सूतमागधैः।&lt;br&gt;&#xA;गाथाभिरनुरूपाभिस्तुतिभिश्च परन्तपः ॥ 2.88.9 ॥&lt;br&gt;&#xA;अश्रद्धेयमिदं लोके न सत्यं प्रतिभाति मा।&lt;br&gt;&#xA;मुह्यते खलु मे भावः स्वप्नोऽयमिति मे मतिः ॥ 2.88.10 ॥&lt;br&gt;&#xA;न नूनं दैवतं किञ्चित् कालेन बलवत्तरम्।&lt;br&gt;&#xA;यत्र दाशरथी रामो भूमावेव शयीत सः ॥ 2.88.11 ॥&lt;br&gt;&#xA;विदेहराजस्य सुता सीता च प्रियदर्शना।&lt;br&gt;&#xA;दयिता शयिता भूमौ स्नुषा दशरथस्य च ॥ 2.88.12 ॥&lt;br&gt;&#xA;इयं शय्या मम भ्रातुरिदं हि परिवर्त्तितम्।&lt;br&gt;&#xA;स्थण्डिले कठिने सर्वं गात्रैर्विमृदितं तृणम् ॥ 2.88.13 ॥&lt;br&gt;&#xA;मन्ये साभरणा सुप्ता सीतास्मिन् शयनोत्तमे।&lt;br&gt;&#xA;तत्रतत्र हि दृश्यन्ते सक्ताः कनकबिन्दवः ॥ 2.88.14 ॥&lt;br&gt;&#xA;उत्तरीयमिहासक्तं सुव्यक्तं सीतया तदा।&lt;br&gt;&#xA;तथा ह्येते प्रकाशन्ते सक्ताः कौशेयतन्तवः ॥ 2.88.15 ॥&lt;br&gt;&#xA;मन्ये भर्त्तुः सुखा शय्या येन बाला तपस्विनी।&lt;br&gt;&#xA;सुकुमारी सती दुःखं न विजानाति मैथिली ॥ 2.88.16 ॥&lt;br&gt;&#xA;हा हन्तास्मि नृशंसोऽहं यत् सभार्यः कृते मम।&lt;br&gt;&#xA;ईदृशीं राघवः शय्यामधिशेते ह्यनाथवत् ॥ 2.88.17 ॥&lt;br&gt;&#xA;सार्वभौमकुले जातः सर्वलोकस्य सम्मतः।&lt;br&gt;&#xA;सर्वलोकप्रियस्त्यक्त्वा राज्यं सुखमनुत्तमम् ॥ 2.88.18 ॥&lt;br&gt;&#xA;कथमिन्दीवरश्यामो रक्ताक्षः प्रियदर्शनः।&lt;br&gt;&#xA;सुखभागी न दुःखार्हः शयितो भुवि राघवः ॥ 2.88.19 ॥&lt;br&gt;&#xA;धन्यः खलु महाभागो लक्ष्मणः शुभलक्षणः।&lt;br&gt;&#xA;भ्रातरं विषमे काले यो राममनुवर्त्तते ॥ 2.88.20 ॥&lt;br&gt;&#xA;सिद्धार्था खलु वैदेही पतिं यानुगता वनम्।&lt;br&gt;&#xA;वयं संशयिताः सर्वे हीनास्तेन महात्मना ॥ 2.88.21 ॥&lt;br&gt;&#xA;अकर्णधारा पृथिवी शून्येव प्रतिभाति मा।&lt;br&gt;&#xA;गते दशरथे स्वर्गं रामे चारण्यमाश्रिते ॥ 2.88.22 ॥&lt;br&gt;&#xA;न च प्रार्थयते कश्चिन्मनसापि वसुन्धराम्।&lt;br&gt;&#xA;वनेऽपि वसतस्तस्य बाहुवीर्याभिरक्षिताम् ॥ 2.88.23 ॥&lt;br&gt;&#xA;शून्यसंवरणारक्षामयन्त्रितहयद्विपाम्।&lt;br&gt;&#xA;अपावृतपुरद्वारां राजधानीमरक्षिताम् ॥ 2.88.24 ॥&lt;br&gt;&#xA;अप्रहृष्टबलां न्यूनां विषमस्थामनावृताम्।&lt;br&gt;&#xA;शत्रवो नाभिमन्यन्ते भक्षान् विषकृतानिव ॥ 2.88.25 ॥&lt;br&gt;&#xA;अद्यप्रभृति भूमौ तु शयिष्येऽहं तृणेषु वा।&lt;br&gt;&#xA;फलमूलाशनो नित्यं जटाचीराणि धारयन् ॥ 2.88.26 ॥&lt;br&gt;&#xA;तस्यार्थमुत्तरं कालं निवत्स्यामि सुखं वने।&lt;br&gt;&#xA;तं प्रतिश्रवमामुच्य नास्य मिथ्या भविष्यति ॥ 2.88.27 ॥&lt;br&gt;&#xA;वसन्तं भ्रातुरर्थाय शत्रुध्नो माऽनुवत्स्यति।&lt;br&gt;&#xA;लक्ष्मणेन सह त्वार्यो ह्ययोध्यां पालयिष्यति ॥ 2.88.28 ॥&lt;br&gt;&#xA;अभिषेक्ष्यन्ति काकुत्स्थमयोध्यायां द्विजातयः।&lt;br&gt;&#xA;अपि मे देवताः कुर्युरिमं सत्यं मनोरथम् ॥ 2.88.29 ॥&lt;br&gt;&#xA;प्रसाद्यमानः शिरसा मया स्वयं बहुप्रकारं यदि नाभिपत्स्यते।&lt;br&gt;&#xA;ततोऽनुवत्स्यामि चिराय राघवं वने वसन्नार्हति मामुपेक्षितुम् ॥ 2.88.30 ॥&lt;/p&gt;</description>
    </item>
    <item>
      <title>०८९ भरतादीनां प्रयागवनगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/089_bharatAdInAM_prayAgavanagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/089_bharatAdInAM_prayAgavanagamanam/</guid>
      <description>&lt;p&gt;व्युष्य रात्रिं तु तत्रैव गङ्गाकूले स राघवः।&lt;br&gt;&#xA;भरतः काल्यमुत्थाय शत्रुघ्नमिदमब्रवीत् ॥ 2.89.1 ॥&lt;br&gt;&#xA;शत्रुघ्नोत्तिष्ठ किं शेषे निषादाधिपतिं गुहम्।&lt;br&gt;&#xA;शीघ्रमानय भद्रं ते तारयिष्यति वाहिनीम् ॥ 2.89.2 ॥&lt;br&gt;&#xA;जागर्मि नाहं स्वपिमि तमेवार्य्यं विचिन्तयन्।&lt;br&gt;&#xA;इत्येवमब्रवीद्भ्रात्रा शत्रुघ्नोपि प्रचोदितः ॥ 2.89.3 ॥&lt;br&gt;&#xA;इति संवदतोरेवमन्योन्यं नरसिंहयोः।&lt;br&gt;&#xA;आगम्य प्राञ्जलिः काले गुहो भरतमब्रवीत् ॥ 2.89.4 ॥&lt;br&gt;&#xA;कच्चित्सुखं नदीतीरेऽवात्सीः काकुत्स्थ शर्वरीम्।&lt;br&gt;&#xA;कच्चित्ते सहसैन्यस्य तावत्सर्वमनामयम् ॥ 2.89.5 ॥&lt;br&gt;&#xA;गुहस्य तत्तु वचनं श्रुत्वा स्नेहादुदीरितम्।&lt;br&gt;&#xA;रामस्यानुवशो वाक्यं भरतोऽपीदमब्रवीत् ॥ 2.89.6 ॥&lt;br&gt;&#xA;सुखा नः शर्वरी राजन् पूजिताश्चापि ते वयम्।&lt;br&gt;&#xA;गङ्गां तु नौभिर्बह्वीभिर्दाशाः सन्तारयन्तु नः ॥ 2.89.7 ॥&lt;br&gt;&#xA;ततो गुहः सन्त्वरितं श्रुत्वा भरतशासनम्।&lt;br&gt;&#xA;प्रतिप्रविश्य नगरं तं ज्ञातिजनमब्रवीत् ॥ 2.89.8 ॥&lt;br&gt;&#xA;उत्तिष्ठत प्रबुध्यध्वं भद्रमस्तु च वः सदा।&lt;br&gt;&#xA;नावः समनुकर्षध्वं तारयिष्याम वाहिनीम् ॥ 2.89.9 ॥&lt;br&gt;&#xA;ते तथोक्ताः समुत्थाय त्वरिता राजशासनात्।&lt;br&gt;&#xA;पञ्च नावां शतान्याशु समानिन्युः समन्ततः ॥ 2.89.10 ॥&lt;br&gt;&#xA;अन्याः स्वस्तिकविज्ञेया महाघण्टाधरा वराः।&lt;br&gt;&#xA;शोभमानाः पताकाभिर्युक्तवाताः सुसंहताः ॥ 2.89.11 ॥&lt;br&gt;&#xA;सनन्दिघोषां कल्याणीं गुहो नावमुपाहरत्।&lt;br&gt;&#xA;तामारुरोह भरतः शत्रुघ्नश्च महाबलः ॥ 2.89.12 ॥&lt;br&gt;&#xA;पुरोहितश्च तत्पूर्वं गुरवो ब्राह्मणाश्च ये।&lt;br&gt;&#xA;अनन्तरं राजदारास्तथैव शकटापणाः ॥ 2.89.13 ॥&lt;br&gt;&#xA;आवासमादीपयतां तीर्थं चाप्यवगाहताम्।&lt;br&gt;&#xA;भाण्डानि चाददानानां घोषस्त्रिदिवमस्पृशत् ॥ 2.89.14 ॥&lt;br&gt;&#xA;पताकिन्यस्तु ता नावः स्वयं दाशैरधिष्ठिताः।&lt;br&gt;&#xA;वहन्त्यो जनमारूढं तदा सम्पेतुराशुगाः ॥ 2.89.15 ॥&lt;br&gt;&#xA;नारीणामभिपूर्णास्तु काश्चित् काश्चिच्च वाजिनाम्।&lt;br&gt;&#xA;काश्चिदत्र वहन्ति स्म यानयुग्यं महाधनम् ॥ 2.89.16 ॥&lt;br&gt;&#xA;ताः स्म गत्वा परं तीरमवरोप्य च तं जनम्।&lt;br&gt;&#xA;निवृत्ताः काण्डचित्राणि क्रियन्ते दाशबन्धुभिः ॥ 2.89.17 ॥&lt;br&gt;&#xA;सवैजयन्तास्तु गजा गजारोहप्रचोदिताः।&lt;br&gt;&#xA;तरन्तः स्म प्रकाशन्ते सध्वजा इव पर्वताः ॥ 2.89.18 ॥&lt;br&gt;&#xA;नावश्चारुरुहुश्चान्ये प्लवैस्तेरुस्तथापरे।&lt;br&gt;&#xA;अन्ये कुम्भघटैस्तेरुरन्ये तेरुश्च बाहुभिः ॥ 2.89.19 ॥&lt;br&gt;&#xA;सा पुण्या ध्वजिनी गङ्गा दाशैः सन्तारिता स्वयम्।&lt;br&gt;&#xA;मैत्रे मुहूर्त्ते प्रययौ प्रयागवनमुत्तमम् ॥ 2.89.20 ॥&lt;br&gt;&#xA;आश्वासयित्वा च चमूं महात्मा निवेशयित्वा च यथोपजोषम्।&lt;br&gt;&#xA;द्रष्टुं भरद्वाजमृषिप्रवर्य्यमृत्विग्वृतः सन् भरतः प्रतस्थे ॥ 2.89.21 ॥&lt;br&gt;&#xA;स ब्राह्मणस्याश्रममभ्युपेत्य महात्मनो देवपुरोहितस्य।&lt;br&gt;&#xA;ददर्श रम्योटजवृक्षषण्डं महद्वनं विप्रवरस्य रम्यम् ॥ 2.89.22 ॥&lt;/p&gt;</description>
    </item>
    <item>
      <title>०९० भरद्वाजदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/090_bharadvAjadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/090_bharadvAjadarshanam/</guid>
      <description>&lt;p&gt;भरद्वाजाश्रमं दृष्ट्वा क्रोशादेव नरर्षभः।&lt;br&gt;&#xA;बलं सर्वमवस्थाप्य जगाम सह मन्त्रिभिः ॥ 2.90.1 ॥&lt;br&gt;&#xA;पद्भ्यामेव हि धर्मज्ञो न्यस्तशस्त्रपरिच्छदः।&lt;br&gt;&#xA;वसानो वाससी क्षौमे पुरोधाय पुरोधसम् ॥ 2.90.2 ॥&lt;br&gt;&#xA;ततः सन्दर्शने तस्य भरद्वाजस्य राघवः।&lt;br&gt;&#xA;मन्त्रिणस्तानवस्थाप्य जगामानुपुरोहितम् ॥ 2.90.3 ॥&lt;br&gt;&#xA;वसिष्ठमथ दृष्ट्वैव भरद्वाजो महातपाः।&lt;br&gt;&#xA;सञ्चचालासनात्तूर्णं शिष्यानर्ध्यमिति ब्रुवन् ॥ 2.90.4 ॥&lt;br&gt;&#xA;अबुध्यत महातेजाः सुतं दशरथस्य तम्**।&lt;br&gt;&#xA;वसिष्ठसाहचर्य्यादिति भावः ॥ 2.90.5 ॥&lt;br&gt;&#xA;ताभ्यामर्ध्यं च पाद्यं च दत्त्वा पश्चात् फलानि च।&lt;br&gt;&#xA;आनुपूर्व्याच्च धर्मज्ञः पप्रच्छ कुशलं कुले ॥ 2.90.6 ॥&lt;br&gt;&#xA;अयोध्यायां बले कोशे मित्रेष्वपि च मन्त्रिषु।&lt;br&gt;&#xA;जानन् दशरथं वृत्तं न राजानमुदाहरत् ॥ 2.90.7 ॥&lt;br&gt;&#xA;वसिष्ठो भरतश्चैनं पप्रच्छतुरनामयम्।&lt;br&gt;&#xA;शरीरेऽग्निषु वृक्षेषु शिष्येषु मृगपक्षिषु ॥ 2.90.8 ॥&lt;br&gt;&#xA;तथेति तत्प्रतिज्ञाय भरद्वाजो महातपाः।&lt;br&gt;&#xA;भरतं प्रत्युवाचेदं राघवस्नेहबन्धनात् ॥ 2.90.9 ॥&lt;br&gt;&#xA;किमिहागमने कार्य्यं तव राज्यं प्रशासतः।&lt;br&gt;&#xA;एतदाचक्ष्व मे सर्वं नहि मे शुद्ध्यते मनः ॥ 2.90.10 ॥&lt;br&gt;&#xA;सुषुवे यममित्रघ्नं कौसल्या नन्दवर्द्धनम्।&lt;br&gt;&#xA;भ्रात्रा सह सभार्यो यश्चिरं प्रव्राजितो वनम् ॥ 2.90.11 ॥&lt;br&gt;&#xA;नियुक्तः स्त्रीनियुक्तेन पित्रा योऽसौ महायशाः।&lt;br&gt;&#xA;वनवासी भवेतीह समाः किल चतुर्दश ॥ 2.90.12 ॥&lt;br&gt;&#xA;कच्चिन्न तस्यापापस्य पापं कर्तुमिहेच्छसि।&lt;br&gt;&#xA;अकण्टकं भोक्तुमना राज्यं तस्यानुजस्य च ॥ 2.90.13 ॥&lt;br&gt;&#xA;एवमुक्तो भरद्वाजं भरतः प्रत्युवाच ह।&lt;br&gt;&#xA;पर्य्यश्रुनयनो दुःखाद्वाचा संसज्जमानया ॥ 2.90.14 ॥&lt;br&gt;&#xA;हतोऽस्मि यदि मामेवं भगवानपि मन्यते।&lt;br&gt;&#xA;मत्तो न दोषमाशङ्के नैवं मामनुशाधि हि ॥ 2.90.15 ॥&lt;br&gt;&#xA;न चैत दिष्टं माता मे यदवोचन्मदन्तरे।&lt;br&gt;&#xA;नाहमेतेन तुष्टश्च न तद्वचनमाददे ॥ 2.90.16 ॥&lt;br&gt;&#xA;अहं तु तं नरव्याघ्रमुपयातः प्रसादकः।&lt;br&gt;&#xA;प्रतिनेतुमयोध्यां च पादौ तस्याभिवन्दितुम् ॥ 2.90.17 ॥&lt;br&gt;&#xA;त्वं मामेवङ्गतं मत्वा प्रसादं कर्तुमर्हसि।&lt;br&gt;&#xA;शंस मे भगवन् रामः क्व सम्प्रति महीपतिः ॥ 2.90.18 ॥&lt;br&gt;&#xA;वसिष्ठादिभिर्ऋत्विग्भिर्याचितो भगवांस्ततः।&lt;br&gt;&#xA;उवाच तं भरद्वाजः प्रसादाद्भरतं वचः ॥ 2.90.19 ॥&lt;br&gt;&#xA;त्वय्येतत्पुरुषव्याघ्र युक्तं राघववंशजे।&lt;br&gt;&#xA;गुरुवृत्तिर्दमश्चैव साधूनां चानुयायिता ॥ 2.90.20 ॥&lt;br&gt;&#xA;जाने चैतन्मनःस्थं ते दृढीकरणमस्त्विति।&lt;br&gt;&#xA;अपृच्छं त्वां तथात्यर्थं कीर्त्तिं समभिवर्द्धयन् ॥ 2.90.21 ॥&lt;br&gt;&#xA;जाने च रामं धर्म्मज्ञं ससीतं सहलक्ष्मणम्।&lt;br&gt;&#xA;असौ वसति ते भ्राता चित्रकूटे महागिरौ ॥ 2.90.22 ॥&lt;br&gt;&#xA;श्वस्तु गन्तासि तं देशं वसाद्य सह मन्त्रिभिः।&lt;br&gt;&#xA;एतं मे कुरु सुप्राज्ञ कामं कामार्थकोविद ॥ 2.90.23 ॥&lt;br&gt;&#xA;ततस्तथेत्येवमुदारदर्शनः प्रतीतरूपो भरतोऽब्रवीद्वचः।&lt;br&gt;&#xA;चकार बुद्धिं च तदा तदाश्रमे निशानिवासाय नराधिपात्मजः ॥ 2.90.24 ॥&lt;/p&gt;</description>
    </item>
    <item>
      <title>०९१ भरद्वाजकृतातिथ्यम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/091_bharadvAjakRtAtithyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/091_bharadvAjakRtAtithyam/</guid>
      <description>&lt;p&gt;कृतबुद्धिं निवासाय तत्रैव स मुनिस्तदा।&lt;br&gt;&#xA;भरतं कैकयीपुत्रमातिथ्येन न्यमन्त्रयत् ॥ 2.91.1 ॥&lt;br&gt;&#xA;अब्रवीद्भरतस्त्वेनं नन्विदं भवता कृतम्।&lt;br&gt;&#xA;पाद्यमर्घ्यं तथातिथ्यं वने यदुपपद्यते ॥ 2.91.2 ॥&lt;br&gt;&#xA;अथोवाच भरद्वाजो भरतं प्रहसन्निव।&lt;br&gt;&#xA;जाने त्वां प्रीतिसंयुक्तं तुष्येस्त्वं येन केनचित् ॥ 2.91.3 ॥&lt;br&gt;&#xA;सेनायास्तु तवैतस्याः कर्तुमिच्छामि भोजनम्।&lt;br&gt;&#xA;मम प्रीतिर्यथारूपा त्वमर्हो मनुजाधिप ॥ 2.91.4 ॥&lt;br&gt;&#xA;किमर्थं चापि निक्षिप्य दूरे बलमिहागतः।&lt;br&gt;&#xA;कस्मान्नेहोपयातोसि सबलः पुरुषर्षभ ॥ 2.91.5 ॥&lt;br&gt;&#xA;भरतः प्रत्युवाचेदं प्राञ्जलिस्तं तपोधनम्।&lt;br&gt;&#xA;ससैन्यो नोपयातोऽस्मि भगवन् भगवद्भयात् ॥ 2.91.6 ॥&lt;br&gt;&#xA;राज्ञा च भगवन् नित्यं राजपुत्रेण वा सदा।&lt;br&gt;&#xA;यत्नतः परिहर्त्तव्या विषयेषु तपस्विनः ॥ 2.91.7 ॥&lt;br&gt;&#xA;वाजिमुख्या मनुष्याश्च मत्ताश्च वरवारणाः।&lt;br&gt;&#xA;प्रच्छाद्य भगवन् भूमिं महतीमनुयान्ति माम् ॥ 2.91.8 ॥&lt;br&gt;&#xA;ते वृक्षानुदकं भूमिमाश्रमेषूटजांस्तथा।&lt;br&gt;&#xA;न हिंस्युरिति तेनाहमेक एव समागतः ॥ 2.91.9 ॥&lt;br&gt;&#xA;आनीयतामितः सेनेत्याज्ञप्तः परमर्षिणा।&lt;br&gt;&#xA;ततस्तु चक्रे भरतः सेनायाः समुपागमम् ॥ 2.91.10 ॥&lt;br&gt;&#xA;अग्निशालां प्रविश्याथ पीत्वापः परिमृज्य च।&lt;br&gt;&#xA;आतिथ्यस्य क्रियाहेतोर्विश्वकर्माणमाह्वयत् ॥ 2.91.11 ॥&lt;br&gt;&#xA;आतिथ्यं कर्तुमिच्छामि तत्र मे संविधीयताम्**।&lt;br&gt;&#xA;आह्वानमन्त्रमाह&amp;ndash;आह्वय इत्यादिना।आह्वय इत्यात्मनेपदमार्षम्।विश्वकर्मा सर्वशिल्पकर्ता।त्वष्टा तु तक्षणेन गृहादिनिर्माता।यद्वा त्वष्टारमेव चेत्यवधारणेनासुरविश्वकर्म्मा मयो व्यावर्त्यते।तत्रातिथ्यनिमित्तं संविधीयतां गृहादिसंविधानं क्रियताम् ॥ 2.91.12 ॥&lt;br&gt;&#xA;आह्वये लोकपालांस्त्रीन् देवान् शक्रमुखांस्तथा।&lt;br&gt;&#xA;आतिथ्यं कर्तुमिच्छामि तत्र मे संविधीयताम् ॥ 2.91.13 ॥&lt;br&gt;&#xA;प्राक्स्रोतसश्च या नद्यः प्रत्यक्स्रोतस एव च।&lt;br&gt;&#xA;पृथिव्यामन्तरिक्षे च समायान्त्वद्य सर्वशः ॥ 2.91.14 ॥&lt;br&gt;&#xA;अन्याः स्रवन्तु मैरेयं सुरामन्याः सुनिष्ठिताम्।&lt;br&gt;&#xA;अपराश्चोदकं शीतमिक्षुकाण्डरसोपमम् ॥ 2.91.15 ॥&lt;br&gt;&#xA;आह्वये देवगन्धर्वान् विश्वावसुहहाहुहून्।&lt;br&gt;&#xA;तथैवाप्सरसो देवीर्गन्धर्व्वीश्चापि सर्वशः ॥ 2.91.16 ॥&lt;br&gt;&#xA;घृताचीमथ विश्वाचीं मिश्रकेशीमलम्बुसाम्।&lt;br&gt;&#xA;नागदन्तां च हेमां च हिमामद्रिकृतस्थलाम् ॥ 2.91.17 ॥&lt;br&gt;&#xA;शक्रं याश्चोपतिष्ठन्ति ब्रह्माणं याश्च योषितः।&lt;br&gt;&#xA;सर्वास्तुम्बुरुणा सार्द्धमाह्वये सपरिच्छदाः ॥ 2.91.18 ॥&lt;br&gt;&#xA;वनं कुरुषु यद्दिव्यं वासोभूषणपत्त्रवत्।&lt;br&gt;&#xA;दिव्यनारीफलं शश्वत्तत्कौबेरमिहैतु च ॥ 2.91.19 ॥&lt;br&gt;&#xA;इह मे भगवान् सोमो विधत्तामन्नमुत्तमम्।&lt;br&gt;&#xA;भक्ष्यं भोज्यं च चोष्यं च लेह्यं च विविधं बहु ॥ 2.91.20 ॥&lt;br&gt;&#xA;विचित्राणि च माल्यानि पादपप्रच्युतानि च।&lt;br&gt;&#xA;सुरादीनि च पेयानि मांसानि विविधानि च ॥ 2.91.21 ॥&lt;br&gt;&#xA;एवं समाधिना युक्तस्तेजसाऽप्रतिमेन च।&lt;br&gt;&#xA;शीक्षास्वरसमायुक्तं तपसा चाब्रवीन्मुनिः ॥ 2.91.22 ॥&lt;br&gt;&#xA;मनसा ध्यायतस्तस्य प्राङ्मुखस्य कृताञ्जलेः।&lt;br&gt;&#xA;आजग्मुस्तानि सर्वाणि दैवतानि पृथक्पृथक् ॥ 2.91.23 ॥&lt;br&gt;&#xA;मलयं दर्दुरं चैव ततः स्वेदनुदोऽनिलः।&lt;br&gt;&#xA;उपस्पृश्य ववौ युक्त्या सुप्रियात्मा सुखः शिवः ॥ 2.91.24 ॥&lt;br&gt;&#xA;दिव्यदुन्दुभिघोषश्च दिक्षु सर्वासु शुश्रुवे**।&lt;br&gt;&#xA;पुष्पवृष्टयोऽभ्यवर्त्तन्त, आसन्नित्यर्थः ॥ 2.91.25 ॥&lt;br&gt;&#xA;प्रववुश्चोत्तमा वाताननृतुश्चाप्सरोगणाः।&lt;br&gt;&#xA;प्रजगुर्देवगन्धर्वा वीणाः प्रमुमुचुः स्वरान् ॥ 2.91.26 ॥&lt;br&gt;&#xA;स शब्दो द्यां च भूमिं च प्राणिनां श्रवणानि च।&lt;br&gt;&#xA;विवेशोच्चारितः श्लक्ष्णः समो लयगुणान्वितः ॥ 2.91.27 ॥&lt;br&gt;&#xA;तस्मिन्नुपरते शब्दे दिव्ये श्रोतृ(त्र)सुखे नृणाम्।&lt;br&gt;&#xA;ददर्श भारतं सैन्यं विधानं विश्वकर्मणः ॥ 2.91.28 ॥&lt;br&gt;&#xA;बभूव हि समा भूमिः समन्तात्पञ्चयोजना।&lt;br&gt;&#xA;शाद्वलैर्बहुभिश्छन्ना नीलवैडूर्य्यसन्निभैः ॥ 2.91.29 ॥&lt;br&gt;&#xA;तस्मिन् बिल्वाः कपित्थाश्च पनसा बीजपूरकाः।&lt;br&gt;&#xA;आमलक्यो बभूवुश्च चूताश्च फलभूषणाः ॥ 2.91.30 ॥&lt;br&gt;&#xA;उत्तरेभ्यः कुरुभ्यश्च वनं दिव्योपभोगवत्।&lt;br&gt;&#xA;आजगाम नदी दिव्या तीजैर्बहुभिर्वृता ॥ 2.91.31 ॥&lt;br&gt;&#xA;चतुःशालानि शुभ्राणि शालाश्च गजवाजिनाम्।&lt;br&gt;&#xA;हर्म्यप्रासादसम्बाधास्तोरणानि शुभानि च ॥ 2.91.32 ॥&lt;br&gt;&#xA;सितमेघनिभं चापि राजवेश्मसु तोरणम्।&lt;br&gt;&#xA;दिव्यमाल्यकृताकारं दिव्यगन्धसमुक्षितम् ॥ 2.91.33 ॥&lt;br&gt;&#xA;दिव्यैः सर्वरसैर्युक्तं दिव्यभोजनवस्त्रवत्।&lt;br&gt;&#xA;उपकल्पितसर्वान्नं धौतनिर्मलभाजनम् ॥ 2.91.34 ॥&lt;br&gt;&#xA;प्रविवेश महाबाहुरनुज्ञातो महर्षिणा।&lt;br&gt;&#xA;वेश्म तद्रत्नसम्पूर्णं भरतः केकयीसुतः ॥ 2.91.35 ॥&lt;br&gt;&#xA;अनुजग्मुश्च तं सर्वे मन्त्रिणः सपुरोहिताः।&lt;br&gt;&#xA;बभूवुश्च मुदा युक्ता दृष्ट्वा तं वेश्मसंविधिम् ॥ 2.91.36 ॥&lt;br&gt;&#xA;तत्र राजासनं दिव्यं व्यजनं छत्रमेव च।&lt;br&gt;&#xA;भरतो मन्त्रिभिः सार्द्धमभ्यवर्त्तत राजवत् ॥ 2.91.37 ॥&lt;br&gt;&#xA;आसनं पूजयामास रामायाभिप्रणम्य च।&lt;br&gt;&#xA;वालव्यजनमादाय न्यषीदत् सचिवासने ॥ 2.91.38 ॥&lt;br&gt;&#xA;आनुपूर्व्यानिषेदुश्च सर्वे मन्त्रिपुरोहिताः।&lt;br&gt;&#xA;ततः सेनापतिः पश्चात् प्रशास्ता च निषेदतुः ॥ 2.91.39 ॥&lt;br&gt;&#xA;ततस्तत्र मुहूर्त्तेन नद्यः पायसकर्दमाः।&lt;br&gt;&#xA;उपातिष्ठन्त भरतं भरद्वाजस्य शासनात् ॥ 2.91.40 ॥&lt;br&gt;&#xA;तासामुभयतःकूलं पाण्डुमृत्तिकलेपनाः।&lt;br&gt;&#xA;रम्याश्चावसथा दिव्या ब्रह्मणस्तु प्रसादजाः ॥ 2.91.41 ॥&lt;br&gt;&#xA;तेनैव च मुहूर्त्तेन दिव्याभरणभूषिताः।&lt;br&gt;&#xA;आगुर्विंशतिसाहस्रा ब्रह्मणा प्रहिताः स्त्रियः ॥ 2.91.42 ॥&lt;br&gt;&#xA;सुवर्णमणिमुक्तेन प्रवालेन च शोभिताः।&lt;br&gt;&#xA;आगुर्विंशतिसाहस्राः कुबेरप्रहिताः स्त्रियः ॥ 2.91.43 ॥&lt;br&gt;&#xA;याभिर्गृहीतपुरुषः सोन्माद इव लक्ष्यते।&lt;br&gt;&#xA;आगुर्विंशतिसाहस्रा नन्दनादप्सरोगणाः ॥ 2.91.44 ॥&lt;br&gt;&#xA;नारदस्तुम्बुरुर्गोपः प्रवराः सूर्य्यवर्चसः।&lt;br&gt;&#xA;एते गन्धर्वराजानो भरतस्याग्रतो जगुः ॥ 2.91.45 ॥&lt;br&gt;&#xA;अलम्बुसा मिश्रकेशी पुण्डरीकाथ वामना।&lt;br&gt;&#xA;उपानृत्यंस्तु भरत भरद्वाजस्य शासनात् ॥ 2.91.46 ॥&lt;br&gt;&#xA;यानि माल्यानि देवेषु यानि चैत्ररथे वने।&lt;br&gt;&#xA;प्रयागे तान्यदृश्यन्त भरद्वाजस्य तेजसा ॥ 2.91.47 ॥&lt;br&gt;&#xA;बिल्वा मार्दङ्गिका आसन् शम्याग्राहा विभीतकाः।&lt;br&gt;&#xA;अश्वत्थानर्त्तकाश्चासन् भरद्वाजस्य शासनात् ॥ 2.91.48 ॥&lt;br&gt;&#xA;ततः सरलतालाश्च तिलका नक्तमालकाः।&lt;br&gt;&#xA;प्रहृष्टास्तत्र सम्पेतुः कुब्जा भूत्वाथ वामनाः ॥ 2.91.49 ॥&lt;br&gt;&#xA;शिंशुपामलकीजम्ब्वो याश्चान्याः काननेषु ताः।&lt;br&gt;&#xA;मालती मल्लिका जातिर्याश्चान्याः कानने लताः ॥ 2.91.50 ॥&lt;br&gt;&#xA;सुराः सुरापाः पिबत पायसं च बुभुक्षिताः।&lt;br&gt;&#xA;मांसानि च सुमेध्यानि भक्ष्यन्तां यावदिच्छथ ॥ 2.91.51 ॥&lt;br&gt;&#xA;उच्छाद्य स्नापयन्ति स्म नदीतीरेषु वल्गुषु।&lt;br&gt;&#xA;अप्येकमेकं पुरुषं प्रमदाः सप्त चाष्ट च ॥ 2.91.52 ॥&lt;br&gt;&#xA;संवाहन्त्यः समापेतुर्नार्यो रुचिरलोचनाः।&lt;br&gt;&#xA;परिमृज्य तथान्योन्यं पाययन्ति वराङ्गनाः ॥ 2.91.53 ॥&lt;br&gt;&#xA;हयान् गजान् खरानुष्ट्रांस्तथैव सुरभेः सुतान्।&lt;br&gt;&#xA;अभोजयन् वाहनपास्तेषां भोज्यं यथाविधि ॥ 2.91.54 ॥&lt;br&gt;&#xA;इक्षूंश्च मधुलाजांश्च भोजयन्ति स्म वाहनान्।&lt;br&gt;&#xA;इक्ष्वाकुवरयोधानां चोदयन्तो महाबलाः ॥ 2.91.55 ॥&lt;br&gt;&#xA;नाश्वबन्धोऽश्वमाजानान्न गजं कुञ्जरग्रहः।&lt;br&gt;&#xA;मत्तप्रमत्तमुदिता नमूः सा तत्र सम्बभौ ॥ 2.91.56 ॥&lt;br&gt;&#xA;तर्पिताः सर्वकामैस्ते रक्तचन्दनरूषिताः।&lt;br&gt;&#xA;अप्सरोगणसंयुक्ताः सैन्या वाचमुदैरयन् ॥ 2.91.57 ॥&lt;br&gt;&#xA;नैवायोध्यां गमिष्यामो न गमिष्याम दण्डकान्।&lt;br&gt;&#xA;कुशलं भरतस्यास्तु रामस्यास्तु तथा सुखम् ॥ 2.91.58 ॥&lt;br&gt;&#xA;इति पादातयोधाश्च हस्त्यश्वारोह बन्धकाः।&lt;br&gt;&#xA;अनाथास्तं विधिं लब्ध्वा वाचमेतामुदैरयन् ॥ 2.91.59 ॥&lt;br&gt;&#xA;सम्प्रहृष्टा विनेदुस्ते नरास्तत्र सहस्रशः।&lt;br&gt;&#xA;भरतस्यानुयातारः स्वर्गोयमिति चाब्रुवन् ॥ 2.91.60 ॥&lt;br&gt;&#xA;नृत्यन्ति स्म हसन्ति स्म गायन्ति स्म च सैनिकाः।&lt;br&gt;&#xA;समन्तात् परिधावन्ति माल्योपेताः सहस्रशः ॥ 2.91.61 ॥&lt;br&gt;&#xA;ततो भुक्तवतां तेषां तदन्नममृतोपमम्।&lt;br&gt;&#xA;दिव्यानुद्वीक्ष्य भक्ष्यांस्तानभवद्भक्षणे मतिः ॥ 2.91.62 ॥&lt;br&gt;&#xA;प्रेष्याश्चेष्ट्यश्च वध्वश्च बलस्थाश्च सहस्रशः।&lt;br&gt;&#xA;बभूवुस्ते भृशं दृप्ताः सर्वे चाहतवाससः ॥ 2.91.63 ॥&lt;br&gt;&#xA;कुञ्जराश्च खरोष्ट्राश्च गोश्वाश्च मृगपक्षिणः।&lt;br&gt;&#xA;बभूवुः सुभृतास्तत्र नान्यो ह्यन्यमकल्पयत् ॥ 2.91.64 ॥&lt;br&gt;&#xA;नाशुक्लवासास्तत्रासीत् क्षुधितो मलिनोऽपि वा।&lt;br&gt;&#xA;रजसा ध्वस्तकेशो वा नरः कश्चिददृश्यत ॥ 2.91.65 ॥&lt;br&gt;&#xA;आजैश्चापि च वाराहैर्निष्ठानवरसञ्चयैः।&lt;br&gt;&#xA;फलनिर्यूहसंसिद्धैः सूपैर्गन्धरसान्वितैः ॥ 2.91.66 ॥&lt;br&gt;&#xA;पुष्पध्वजवतीः पूर्णाः शुक्लस्यान्नस्य चाभितः।&lt;br&gt;&#xA;ददृशुर्विस्मितास्तत्र नरा लौहीः सहस्रशः ॥ 2.91.67 ॥&lt;br&gt;&#xA;बभूवुर्वनपार्श्वेषु कूपाः पायसकर्दमाः।&lt;br&gt;&#xA;ताश्च कामदुघा गावो द्रुमाश्चासन् मधुस्रुतः ॥ 2.91.68 ॥&lt;br&gt;&#xA;वाप्यो मैरेयपूर्णाश्च मृष्टमांसचयैर्वृताः।&lt;br&gt;&#xA;प्रतप्तपिठरैश्चापि मार्गमायूरकौक्कुटैः ॥ 2.91.69 ॥&lt;br&gt;&#xA;पात्रीणां च सहस्राणि स्थालीनां नियुतानि च।&lt;br&gt;&#xA;न्यर्बुदानि च पात्राणि शातकुम्भमयानि च ॥ 2.91.70 ॥&lt;br&gt;&#xA;स्थाल्यः कुम्भ्यः करम्भ्यश्च दधिपूर्णाः सुसंस्कृताः।&lt;br&gt;&#xA;यौवनस्थस्य गौरस्य कपित्थस्य सुगन्धिनः ॥ 2.91.71 ॥&lt;br&gt;&#xA;ह्रदाः पूर्णा रसालस्य दघ्नः श्वेतस्य चापरे।&lt;br&gt;&#xA;बभूवुः पायसस्यान्ये शर्करायाश्च सञ्चयाः ॥ 2.91.72 ॥&lt;br&gt;&#xA;कल्कांश्चूर्णकषायांश्च स्नानानि विविधानि च।&lt;br&gt;&#xA;ददृशुर्भाजनस्थानि तीर्थेषु सरितां नराः ॥ 2.91.73 ॥&lt;br&gt;&#xA;शुक्लानंशुमतश्चापि दन्तधावनसञ्चयान्।&lt;br&gt;&#xA;शुक्लांश्चन्दनकल्कांश्च समुद्गेष्ववतिष्ठतः ॥ 2.91.74 ॥&lt;br&gt;&#xA;दर्पणान् परिमृष्टांश्च वाससां चापि सञ्चयान्।&lt;br&gt;&#xA;पादुकोपानहश्चैव युग्मानि च सहस्रशः ॥ 2.91.75 ॥&lt;br&gt;&#xA;आञ्जनीः कङ्कतान् कूर्चान् शस्त्राणि च धनूंषि च।&lt;br&gt;&#xA;मर्मत्राणानि चित्राणि शयनान्यासनानि च ॥ 2.91.76 ॥&lt;br&gt;&#xA;प्रतिपानह्रदान् पूर्णान् खरोष्ट्रगजवाजिनाम्।&lt;br&gt;&#xA;अवगाह्य सुतीर्थांश्च ह्रदान् सोत्पलपुष्करान् ॥ 2.91.77 ॥&lt;br&gt;&#xA;आकाशवर्णप्रतिमान् स्वच्छतोयान् सुखप्लवान्।&lt;br&gt;&#xA;नीलवैडूर्य्यवर्णांश्च मृदून् यवससञ्चयान् ॥ 2.91.78 ॥&lt;br&gt;&#xA;निर्वापार्थान् पशूनां ते ददृशुस्तत्र सर्वशः ॥ 2.91.79 ॥&lt;br&gt;&#xA;व्यस्मयन्त मनुष्यास्ते स्वप्नकल्पं तदद्भुतम्।&lt;br&gt;&#xA;दृष्ट्वातिथ्यं कृतं तादृक् भरतस्य महर्षिणा ॥ 2.91.80 ॥&lt;br&gt;&#xA;इत्येवं रममाणानां देवानामिव नन्दने।&lt;br&gt;&#xA;भरद्वाजाश्रमे रम्ये सा रात्रिर्व्यत्यवर्त्तत ॥ 2.91.81 ॥&lt;br&gt;&#xA;प्रतिजग्मुश्च ता नद्यो गन्धर्वाश्च यथागतम्।&lt;br&gt;&#xA;भरद्वाजमनुज्ञाप्य ताश्च सर्वा वराङ्गनाः ॥ 2.91.82 ॥&lt;br&gt;&#xA;तथैव मत्ता मदिरोत्कटा नरास्तथैव दिव्यागुरुचन्दनोक्षिताः।&lt;br&gt;&#xA;तथैव दिव्या विविधाः स्रगुत्तमाः पृथक् प्रकीर्णा मनुजैः प्रमर्दिताः ॥ 2.91.83 ॥&lt;/p&gt;</description>
    </item>
    <item>
      <title>०९२ भरतप्रस्थानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/092_bharataprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/092_bharataprasthAnam/</guid>
      <description>&lt;p&gt;ततस्तां रजनीं व्युष्य भरतः सपरिच्छदः।&lt;br&gt;&#xA;कृतातिथ्यो भरद्वाजं कामादभिजगाम ह ॥ 2.92.1 ॥&lt;br&gt;&#xA;तमृषिः पुरुषव्याघ्रं प्राञ्जलिं प्रेक्ष्य चागतम्।&lt;br&gt;&#xA;हुताग्निहोत्रो भरतं भरद्वाजोऽभ्यभाषत ॥ 2.92.2 ॥&lt;br&gt;&#xA;कच्चिदत्र सुखा रात्रिस्तवास्मद्विषये गता।&lt;br&gt;&#xA;समग्रस्ते जनः कच्चिदातिथ्ये शंस मेऽनघ ॥ 2.92.3 ॥&lt;br&gt;&#xA;तमुवाचाञ्जलिं कृत्वा भरतोऽभिप्रणम्य च।&lt;br&gt;&#xA;आश्रमादभिनिष्क्रान्तमृषिमुत्तमतेजसम् ॥ 2.92.4 ॥&lt;br&gt;&#xA;सुखोषितोऽस्मि भगवन् समग्रबलवाहनः।&lt;br&gt;&#xA;तर्पितः सर्वकामैश्च सामात्यो बलवत्त्वया ॥ 2.92.5 ॥&lt;br&gt;&#xA;अपेतक्लमसन्तापाः सुभिक्षाः सुप्रतिश्रयाः।&lt;br&gt;&#xA;अपि प्रेष्यानुपादाय सर्वे स्म सुसुखोषिताः ॥ 2.92.6 ॥&lt;br&gt;&#xA;आमन्त्रयेऽहं भगवन् कामं त्वामृषिसत्तम।&lt;br&gt;&#xA;समीपं प्रस्थितं भ्रातुर्मैत्रेणेक्षस्व चक्षुषा ॥ 2.92.7 ॥&lt;br&gt;&#xA;आश्रमं तस्य धर्मज्ञ धार्मिकस्य महात्मनः।&lt;br&gt;&#xA;आचक्ष्व कतमो मार्गः कियानिति च शंस मे ॥ 2.92.8 ॥&lt;br&gt;&#xA;इति पृष्टस्तु भरतं भ्रातृदर्शनलालसम्।&lt;br&gt;&#xA;प्रत्युवाच महातेजा भरद्वाजो महातपाः ॥ 2.92.9 ॥&lt;br&gt;&#xA;भरतार्द्धतृतीयेषु योजनेष्वजने वने।&lt;br&gt;&#xA;चित्रकूटो गिरिस्तत्र रम्यनिर्दरकाननः ॥ 2.92.10 ॥&lt;br&gt;&#xA;उत्तरं पार्श्वमासाद्य तस्य मन्दाकिनी नदी।&lt;br&gt;&#xA;पुष्पितद्रुमसञ्छन्ना रम्यपुष्पितकानना ॥ 2.92.11 ॥&lt;br&gt;&#xA;अनन्तरं तत्सरितश्चित्रकूटश्च पर्वतः।&lt;br&gt;&#xA;तयोः पर्णकुटी तात तत्र तौ वसतो ध्रुवम् ॥ 2.92.12 ॥&lt;br&gt;&#xA;गजवाजिरथाकीर्णां वाहिनीं वाहिनीपते।&lt;br&gt;&#xA;वाहयस्व महाभाग ततो द्रक्ष्यसि राघवम् ॥ 2.92.13 ॥&lt;br&gt;&#xA;प्रयाणमिति तच्छ्रुत्वा राजराजस्य योषितः।&lt;br&gt;&#xA;हित्वा यानानि यानार्हा ब्राह्मणं पर्य्यवारयन् ॥ 2.92.14 ॥&lt;br&gt;&#xA;वेपमाना कृशा दीना सह देव्या सुमित्रया।&lt;br&gt;&#xA;कौसल्या तत्र जग्राह कराभ्यां चरणौ मुनेः ॥ 2.92.15 ॥&lt;br&gt;&#xA;असमृद्धेन कामेन सर्वलोकस्य गर्हिता।&lt;br&gt;&#xA;कैकेयी तस्य जग्राह चरणौ सव्यपत्रपा ॥ 2.92.16 ॥&lt;br&gt;&#xA;तं प्रदक्षिणमागम्य भगवन्तं महामुनिम्।&lt;br&gt;&#xA;अदूराद्भरतस्यैव तस्थौ दीनमनास्तदा ॥ 2.92.17 ॥&lt;br&gt;&#xA;ततः पप्रच्छ भरतं भरद्वाजो दृढव्रतः।&lt;br&gt;&#xA;विशेषं ज्ञातुमिच्छामि मातॄणां तव राघव ॥ 2.92.18 ॥&lt;br&gt;&#xA;एवमुक्तस्तु भरतो भरद्वाजेन धार्मिकः।&lt;br&gt;&#xA;उवाच प्राञ्जलिर्भूत्वा वाक्यं वचनकोविदः ॥ 2.92.19 ॥&lt;br&gt;&#xA;यामिमां भगवन् दीनां शोकानशनकर्शिताम्।&lt;br&gt;&#xA;पितुर्हि महिषीं देवीं देवतामिव पश्यसि ॥ 2.92.20 ॥&lt;br&gt;&#xA;एषा तं पुरुषव्याघ्रं सिंहविक्रान्तगामिनम्।&lt;br&gt;&#xA;कौसल्या सुषुवे रामं धातारमदितिर्यथा ॥ 2.92.21 ॥&lt;br&gt;&#xA;[इयं सुमित्रा दुःखार्ता देवी राज्ञश्च मध्यमा।] कर्णिकारस्य शाखेव शीर्णपुष्पा वनान्तरे ॥ 2.92.22 ॥&lt;br&gt;&#xA;एतस्यास्तु सुतौ देव्याः कुमारौ देववर्णिनौ।&lt;br&gt;&#xA;उभौ लक्ष्मणशत्रुघ्नौ वीरौ सत्यपराक्रमौ ॥ 2.92.23 ॥&lt;br&gt;&#xA;यस्याः कृते नरव्याघ्रौ जीवनाशमितो गतौ।&lt;br&gt;&#xA;राजपुत्रविहीनश्च स्वर्गं दशरथो गतः ॥ 2.92.24 ॥&lt;br&gt;&#xA;क्रोधनामकृतप्रज्ञां दृप्तां सुभगमानिनीम्।&lt;br&gt;&#xA;ऐश्वर्यकामां कैकेयीमनार्य्यामार्यरूपिणीम् ॥ 2.92.25 ॥&lt;br&gt;&#xA;ममैतां मातरं विद्धि नृशंसां पापनिश्चयाम्।&lt;br&gt;&#xA;यतो मूलं हि पश्यामि व्यसनं महदात्मनः ॥ 2.92.26 ॥&lt;br&gt;&#xA;इत्युक्त्वा नरशार्दूलो बाष्पगद्गदया गिरा।&lt;br&gt;&#xA;स निशश्वास ताम्राक्षो नागः क्रुद्ध इव श्वसन् ॥ 2.92.27 ॥&lt;br&gt;&#xA;भरद्वाजो महर्षिस्तं ब्रुवन्तं भरतं तथा।&lt;br&gt;&#xA;प्रत्युवाच महाबुद्धिरिदं वचनमर्थवत् ॥ 2.92.28 ॥&lt;br&gt;&#xA;न दोषेणावगन्तव्या कैकेयी भरत त्वया।&lt;br&gt;&#xA;रामप्रव्राजनं ह्येतत् सुखोदर्कं भविष्यति ॥ 2.92.29 ॥&lt;br&gt;&#xA;देवानां दानवानां च ऋषीणां भावितात्मनाम्।&lt;br&gt;&#xA;हितमेव भविष्यद्धि रामप्रव्राजनादिह ॥ 2.92.30 ॥&lt;br&gt;&#xA;अभिवाद्य तु संसिद्धः कृत्वा चैनं प्रदक्षिणम्।&lt;br&gt;&#xA;आमन्त्र्य भरतः सेन्यं युज्यतामित्यचोदयत् ॥ 2.92.31 ॥&lt;br&gt;&#xA;ततो वाजिरथान् युक्त्वा दिव्यान् हेमपरिष्कृतान्।&lt;br&gt;&#xA;अध्यारोहत् प्रयाणार्थी बहून् बहुविधो जनः ॥ 2.92.32 ॥&lt;br&gt;&#xA;गजकन्या गजाश्चैव हेमकक्ष्याः पताकिनः।&lt;br&gt;&#xA;जीमूता इव घर्मान्ते सघोषाः सम्प्रतस्थिरे ॥ 2.92.33 ॥&lt;br&gt;&#xA;विविधान्यपि यानानि महान्ति च लघूनि च।&lt;br&gt;&#xA;प्रययुः सुमहार्हाणि पादैरेव पदातयः ॥ 2.92.34 ॥&lt;br&gt;&#xA;अथ यानप्रवेकैस्तु कौसल्याप्रमुखाः स्त्रियः।&lt;br&gt;&#xA;रामदर्शनकाङ्क्षिण्यः प्रययुर्मुदितास्तदा ॥ 2.92.35 ॥&lt;br&gt;&#xA;चन्द्रार्कतरुणाभासां नियुक्तां शिबिकां शुभाम्।&lt;br&gt;&#xA;आस्थाय प्रययौ श्रीमान् भरतः सपरिच्छदः ॥ 2.92.36 ॥&lt;br&gt;&#xA;सा प्रयाता महासेना गजवाजिरथाकुला।&lt;br&gt;&#xA;दक्षिणां दिशमावृत्य महामेघ इवोत्थितः ॥ 2.92.37 ॥&lt;br&gt;&#xA;वनानि तु व्यतिक्रम्य जुष्टानि मृगपक्षिभिः।&lt;br&gt;&#xA;गङ्गायाः परवेलायां गिरिष्वपि नदीषु च ॥ 2.92.38 ॥&lt;br&gt;&#xA;सा सम्प्रहृष्टद्विजवाजियोधा वित्रासयन्ती मृगपक्षिसङ्घान्।&lt;br&gt;&#xA;महद्वनं तत्प्रतिगाहमाना रराज सेना भरतस्य तत्र ॥ 2.92.39 ॥&lt;/p&gt;</description>
    </item>
    <item>
      <title>०९३ रामाश्रमदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/093_rAmAshramadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/093_rAmAshramadarshanam/</guid>
      <description>&lt;p&gt;तया महत्या यायिन्या ध्वजिन्या वनवासिनः।&lt;br&gt;&#xA;अर्द्दिता यूथपा मत्ताः सयूथाः सम्प्रदुद्रुवुः ॥ 2.93.1 ॥&lt;br&gt;&#xA;ऋक्षाः पृषतसङ्घाश्च रुरवश्च समतन्तः।&lt;br&gt;&#xA;दृश्यन्ते वनराजीषु गिरिष्वपि नदीषु च ॥ 2.93.2 ॥&lt;br&gt;&#xA;स सम्प्रतस्थे धर्मात्मा प्रीतो दशरथात्मजः।&lt;br&gt;&#xA;वृतो महत्या नादिन्या सेनया चतुरङ्गया ॥ 2.93.3 ॥&lt;br&gt;&#xA;सागरौघनिभा सेना भरतस्य महात्मनः।&lt;br&gt;&#xA;महीं सञ्छादयामास प्रावृषि द्यामिवाम्बुदः ॥ 2.93.4 ॥&lt;br&gt;&#xA;अनालक्ष्याचिरं कालं तस्मिन् काले बभूव भूः**।&lt;br&gt;&#xA;चिरकालमित्यनेन कदाचिल्लक्ष्यत इति गम्यते ॥ 2.93.5 ॥&lt;br&gt;&#xA;स यात्वा दूरमध्वानं सुपरिश्रान्तवाहनः।&lt;br&gt;&#xA;उवाच भरतः श्रीमान् वसिष्ठं मन्त्रिणां वरम् ॥ 2.93.6 ॥&lt;br&gt;&#xA;यादृशं लक्ष्यते रूपं यथा चैव श्रुतं मया।&lt;br&gt;&#xA;व्यक्तं प्राप्ताः स्म तं देशं भरद्वाजो यमब्रवीत् ॥ 2.93.7 ॥&lt;br&gt;&#xA;अयं गिरिश्चित्रकूट इयं मन्दाकिनी नदी।&lt;br&gt;&#xA;एतत् प्रकाशते दूरान्नीलमेघनिभं वनम् ॥ 2.93.8 ॥&lt;br&gt;&#xA;गिरेः सानूनि रम्याणि चित्रकूटस्य सम्प्रति।&lt;br&gt;&#xA;वारणैरवमृद्यन्ते मामकैः पर्वतोपमैः ॥ 2.93.9 ॥&lt;br&gt;&#xA;मुञ्चन्ति कुसुमान्येते नगाः पर्वतसानुषु।&lt;br&gt;&#xA;नीला इवातपापाये तोयं तोयधरा घनाः ॥ 2.93.10 ॥&lt;br&gt;&#xA;किन्नराचरितं देशं पश्य शत्रुघ्न पर्वतम्।&lt;br&gt;&#xA;मृगैः समन्तादाकीर्णं मकरैरिव सागरम् ॥ 2.93.11 ॥&lt;br&gt;&#xA;एते मृगगणा भान्ति शीघ्रवेगाः प्रचोदिताः।&lt;br&gt;&#xA;वायुप्रविद्धा शरदि मेघराजिरिवाम्बरे ॥ 2.93.12 ॥&lt;br&gt;&#xA;कुर्वन्ति कुसुमापीडान् शिरस्सु सुरभीनमी।&lt;br&gt;&#xA;मेघप्रकाशैः फलकैर्दाक्षिणात्या यथा नराः ॥ 2.93.13 ॥&lt;br&gt;&#xA;निष्कूजमिव भूत्वेदं वनं घोरप्रदर्शनम्।&lt;br&gt;&#xA;अयोध्येव जनाकीर्णा सम्प्रति प्रतिभाति मा ॥ 2.93.14 ॥&lt;br&gt;&#xA;खुरैरुदीरितो रेणुर्दिवं प्रच्छाद्य तिष्ठति।&lt;br&gt;&#xA;तं वहत्यनिलः शीघ्रं कुर्वन्निव मम प्रियम् ॥ 2.93.15 ॥&lt;br&gt;&#xA;स्यन्दनांस्तुरगोपेतान् सूतमुख्यैरधिष्ठितान्।&lt;br&gt;&#xA;एतान् सम्पततः शीघ्रं पश्य शत्रुघ्न कानने ॥ 2.93.16 ॥&lt;br&gt;&#xA;एतान् वित्रासितान् पश्य बर्हिणः प्रियदर्शनान्।&lt;br&gt;&#xA;एतमाविशतः शीघ्रमधिवासं पतत्त्रिणः ॥ 2.93.17 ॥&lt;br&gt;&#xA;अतिमात्रमयं देशो मनोज्ञः प्रतिभाति मा।&lt;br&gt;&#xA;तापसानां निवासोऽयं व्यक्तं स्वर्गपथो यथा ॥ 2.93.18 ॥&lt;br&gt;&#xA;मृगा मृगीभिः सहिता बहवः पृषता वने।&lt;br&gt;&#xA;मनोज्ञरूपा लक्ष्यन्ते कुसुमैरिव चित्रिताः ॥ 2.93.19 ॥&lt;br&gt;&#xA;साधुसैन्याः प्रतिष्ठन्तां विचिन्वन्तु च कानने।&lt;br&gt;&#xA;यथा तौ पुरुषव्याघ्रौ दृश्येते रामलक्ष्मणौ ॥ 2.93.20 ॥&lt;br&gt;&#xA;भरतस्य वचः श्रुत्वा पुरुषाः शस्त्रपाणयः।&lt;br&gt;&#xA;विविशुस्तद्वनं शूरा धूमं च ददृशुस्ततः ॥ 2.93.21 ॥&lt;br&gt;&#xA;ते समालोक्य धूमाग्रमूचुर्भरतमागताः।&lt;br&gt;&#xA;नामनुष्ये भवत्याग्निर्व्यक्तमत्रैव राघवौ ॥ 2.93.22 ॥&lt;br&gt;&#xA;अथ नात्र नरव्याघ्रौ राजपुत्रौ परन्तपौ।&lt;br&gt;&#xA;मन्ये रामोपमाः सन्ति व्यक्तमत्र तपस्विनः ॥ 2.93.23 ॥&lt;br&gt;&#xA;तच्छ्रुत्वा भरतस्तेषां वचनं साधुसम्मतम्।&lt;br&gt;&#xA;सैन्यानुवाच सर्वांस्तानमित्रबलमर्दनः ॥ 2.93.24 ॥&lt;br&gt;&#xA;यत्ता भवन्तस्तिष्ठन्तु नेतो गन्तव्यमग्रतः।&lt;br&gt;&#xA;अहमेव गमिष्यामि सुमन्त्रो गुरुरेव च ॥ 2.93.25 ॥&lt;br&gt;&#xA;एवमुक्तास्ततः सर्वे तत्र तस्थुः समन्ततः।&lt;br&gt;&#xA;भरतो यत्र धूमाग्रं तत्र दृष्टिं समादधात् ॥ 2.93.26 ॥&lt;br&gt;&#xA;व्यवस्थिता या भरतेन सा चमूर्निरीक्षमाणापि च धूममग्रतः।&lt;br&gt;&#xA;बभूव हृष्टा नचिरेण जानती प्रियस्य रामस्य समागमं तदा ॥ 2.93.27 ॥&lt;/p&gt;</description>
    </item>
    <item>
      <title>०९४ चित्रकूटे सीतारामसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/094_chitrakUTe_sItArAmasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/094_chitrakUTe_sItArAmasaMvAdaH/</guid>
      <description>&lt;p&gt;दीर्घकालोषितस्तस्मिन् गिरौ गिरिवनप्रियः।&lt;br&gt;&#xA;वैदेह्याः प्रियमाकाङ्क्षन् स्वं च चित्तं विलोभयन् ॥ 2.94.1 ॥&lt;br&gt;&#xA;अथ दाशरथिश्चित्रं चित्रकूटमदर्शयत्।&lt;br&gt;&#xA;भार्य्याममरसङ्काशः शचीमिव पुरन्दरः ॥ 2.94.2 ॥&lt;br&gt;&#xA;न राज्याद्भ्रंशनं भद्रे न सुहृद्भिर्विनाभवः।&lt;br&gt;&#xA;मनो मे बाधते दृष्ट्वा रमणीयमिमं गिरिम् ॥ 2.94.3 ॥&lt;br&gt;&#xA;पश्येममचलं भद्रे नानाद्विजगणायुतम्।&lt;br&gt;&#xA;शिखरैः खमिवोद्विद्धैर्द्धातुमद्भिर्विभूषितम् ॥ 2.94.4 ॥&lt;br&gt;&#xA;केचिद्रजतसङ्काशाः केचित् क्षतजसन्निभाः।&lt;br&gt;&#xA;पीतमाञ्जिष्ठवर्णाश्च केचिन्मणिवरप्रभाः ॥ 2.94.5 ॥&lt;br&gt;&#xA;पुष्पार्ककेतकाभाश्च केचिज्ज्योतीरसप्रभाः।&lt;br&gt;&#xA;विराजन्तेऽचलेन्द्रस्य देशा धातुविभूषिताः ॥ 2.94.6 ॥&lt;br&gt;&#xA;नानामृगगणद्वीपितरक्ष्वृक्षगणैर्वृतः।&lt;br&gt;&#xA;अदुष्टैर्भात्ययं शैलो बहुपक्षिसमायुतः ॥ 2.94.7 ॥&lt;br&gt;&#xA;आम्रजम्ब्वसनैर्लोध्रैः प्रियालैः पनसैर्धवैः।&lt;br&gt;&#xA;अङ्कोलैर्भव्यतिनिशैर्बिल्वतिन्दुकवेणुभिः ॥ 2.94.8 ॥&lt;br&gt;&#xA;काश्मर्यरिष्टवरुणैर्मधूकैस्तिलकैस्तथा।&lt;br&gt;&#xA;बदर्य्यामलकैर्नीपैर्वेत्रधन्वनबीजकैः ॥ 2.94.9 ॥&lt;br&gt;&#xA;पुष्पवद्भिः फलोपेतैश्छायावद्भिर्मनोरमैः।&lt;br&gt;&#xA;एवमादिभिराकीर्णः श्रियं पुष्यत्ययं गिरिः ॥ 2.94.10 ॥&lt;br&gt;&#xA;शैलप्रस्थेषु रम्येषु पश्येमान् रोमहर्षणान्।&lt;br&gt;&#xA;किन्नरान् द्वन्द्वशो भद्रे रममाणान् मनस्विनः ॥ 2.94.11 ॥&lt;br&gt;&#xA;शाखावसक्तान् खङ्गांश्च प्रवराण्यम्बराणि च।&lt;br&gt;&#xA;पश्च विद्याधरस्त्रीणां क्रीडोद्देशान् मनोरमान् ॥ 2.94.12 ॥&lt;br&gt;&#xA;जलप्रपातैरुद्भेदैर्निष्यन्दैश्च क्वचित् क्वचित्।&lt;br&gt;&#xA;स्रवद्भिर्भात्ययं शैलः स्रवन्मद इव द्विपः ॥ 2.94.13 ॥&lt;br&gt;&#xA;गुहासमीरणो गन्धान् नानापुष्पभवान् वहन्।&lt;br&gt;&#xA;घ्राणतर्प्पणमभ्येत्य कं नरं न प्रहर्षयेत् ॥ 2.94.14 ॥&lt;br&gt;&#xA;यदीह शरदोऽनेकास्त्वया सार्द्धमनिन्दिते।&lt;br&gt;&#xA;लक्ष्मणेन च वत्स्यामि न मां शोकः प्रधक्ष्यति ॥ 2.94.15 ॥&lt;br&gt;&#xA;बहुपुष्पफले रम्ये नानाद्विजगणायुते।&lt;br&gt;&#xA;विचित्रशिखरे ह्यस्मिन् रतवानस्मि भामिनि ॥ 2.94.16 ॥&lt;br&gt;&#xA;अनेन वनवासेन मया प्राप्तं फलद्वयम्।&lt;br&gt;&#xA;पितुश्चानृणता धर्मे भरतस्य प्रियं तथा ॥ 2.94.17 ॥&lt;br&gt;&#xA;वैदेहि रमसे कच्चिच्चित्रकूटे मया सह।&lt;br&gt;&#xA;पश्यन्ती विविधान् भावान् मनोवाक्कायसंयतान् ॥ 2.94.18 ॥&lt;br&gt;&#xA;इदमेवामृतं प्राहू राज्ञि राजर्षयः परे।&lt;br&gt;&#xA;वनवासं भवार्थाय प्रेत्य मे प्रपितामहाः ॥ 2.94.19 ॥&lt;br&gt;&#xA;शिलाः शैलस्य शोभन्ते विशालाः शतशोऽभितः।&lt;br&gt;&#xA;बहुला बहुलैर्वर्णैर्नीलपीतसितारुणैः ॥ 2.94.20 ॥&lt;br&gt;&#xA;निशि भान्त्यचलेन्द्रस्य हुताशनशिखा इव।&lt;br&gt;&#xA;ओषध्यः स्वप्रभालक्ष्या भ्राजमानाः सहस्रशः ॥ 2.94.21 ॥&lt;br&gt;&#xA;केचित् क्षयनिभा देशाः केचिदुद्यानसन्निभाः।&lt;br&gt;&#xA;केचिदेकशिला भान्ति पर्वतस्यास्य भामिनि ॥ 2.94.22 ॥&lt;br&gt;&#xA;भित्त्वेव वसुधां भाति चित्रकूटः समुत्थितः।&lt;br&gt;&#xA;चित्रकूटस्य कूटोऽसौ दृश्यते सर्वतः शुभः ॥ 2.94.23 ॥&lt;br&gt;&#xA;कुष्ठपुन्नागस्थगरभूर्जपत्रोत्तरच्छदान्।&lt;br&gt;&#xA;कामिनां स्वास्तरान् पश्य कुशेशयदलायुतान् ॥ 2.94.24 ॥&lt;br&gt;&#xA;मृदिताश्चापविद्धाश्च दृश्यन्ते कमलस्रजः।&lt;br&gt;&#xA;कामिभिर्वनिते पश्य फलानि विविधानि च ॥ 2.94.25 ॥&lt;br&gt;&#xA;वस्वौकसारां नलिनीमत्येतीवोत्तरान् कुरून्।&lt;br&gt;&#xA;पर्वतश्चित्रकूटोऽसौ बहुमूलफलोदकः ॥ 2.94.26 ॥&lt;br&gt;&#xA;इमं तु कालं वनिते विजह्रिवांस्त्वया च सीते सह लक्ष्मणेन च।&lt;br&gt;&#xA;रतिं प्रपत्स्ये कुलधर्मवर्द्धनीं सतां पथि स्वैर्नियमैः परैः स्थितः ॥ 2.94.27 ॥&lt;/p&gt;</description>
    </item>
    <item>
      <title>०९५ मन्दाकिनीसौन्दर्यम्-अधिकापातः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/095_mandAkinIsaundaryam-adhikApAtaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/095_mandAkinIsaundaryam-adhikApAtaH/</guid>
      <description>&lt;p&gt;अथ शैलाद्विनिष्क्रम्य मैथिलीं कोसलेश्वरः।&lt;br&gt;&#xA;अदर्शयच्छुभजलां रम्यां मन्दाकिनीं नदीम् ॥ 2.95.1 ॥&lt;br&gt;&#xA;अब्रवीच्च वरारोहां चारुचन्द्रनिभाननाम्।&lt;br&gt;&#xA;विदेहराजस्य सुतां रामो राजीवलोचनः ॥ 2.95.2 ॥&lt;br&gt;&#xA;विचित्रपुलिनां रम्यां हंससारससेविताम्।&lt;br&gt;&#xA;कमलैरुपसम्पन्नां पश्य मन्दाकिनीं नदीम् ॥ 2.95.3 ॥&lt;br&gt;&#xA;नानाविधैस्तीररुहैर्वृतां पुष्पफलद्रुमैः।&lt;br&gt;&#xA;राजन्तीं राजराजस्य नलिनीमिव सर्वतः ॥ 2.95.4 ॥&lt;br&gt;&#xA;मृगयूथनिपीतानि कलुषाम्भांसि साम्प्रतम्।&lt;br&gt;&#xA;तीर्थानि रमणीयानि रतिं सञ्जनयन्ति मे ॥ 2.95.5 ॥&lt;br&gt;&#xA;जटाजिनधराः काले वल्कलोत्तरवाससः।&lt;br&gt;&#xA;ऋषयस्त्ववगाहन्ते नदीं मन्दाकिनीं प्रिये ॥ 2.95.6 ॥&lt;br&gt;&#xA;आदित्यमुपतिष्ठन्ते नियमादूर्द्ध्वबाहवः।&lt;br&gt;&#xA;एते परे विशालाक्षि मुनयः संशितव्रताः ॥ 2.95.7 ॥&lt;br&gt;&#xA;मारुतोद्धूतशिखरैः प्रनृत्त इव पर्वतः।&lt;br&gt;&#xA;पादपैः पत्त्रपुष्पाणि सृजद्भिरभितो नदीम् ॥ 2.95.8 ॥&lt;br&gt;&#xA;क्वचिन्मणिनिकाशोदां क्वचित्पुलिनशालिनीम्।&lt;br&gt;&#xA;क्वचित्सिद्धजनाकीर्णां पश्य मन्दाकिनीं नदीम् ॥ 2.95.9 ॥&lt;br&gt;&#xA;निर्द्धूतान् वायुना पश्य विततान् पुष्पसञ्चयान्।&lt;br&gt;&#xA;पोप्लूयमानानपरान् पश्य त्वं जलमध्यगान् ॥ 2.95.10 ॥&lt;br&gt;&#xA;तांश्चातिवल्गुवचसो रथाङ्गाह्वयना द्विजाः।&lt;br&gt;&#xA;अधिरोहन्ति कल्याणि विकूजन्तः शुभा गिरः ॥ 2.95.11 ॥&lt;br&gt;&#xA;दर्शनं चित्र कूटस्य मन्दाकिन्याश्च शोभने।&lt;br&gt;&#xA;अधिकं पुरवासाच्च मन्ये च तव दर्शनात् ॥ 2.95.12 ॥&lt;br&gt;&#xA;विधूतकलुषैः सिद्धैस्तपोदमशमान्वितैः।&lt;br&gt;&#xA;नित्यविक्षोभितजलां विगाहस्व मया सह ॥ 2.95.13 ॥&lt;br&gt;&#xA;सखीवच्च विगाहस्व सीते मन्दाकिनीं नदीम्।&lt;br&gt;&#xA;कमलान्यवमज्जन्ती पुष्कराणि च भामिनि ॥ 2.95.14 ॥&lt;br&gt;&#xA;त्वं पौरजनवद्व्यालानयोध्यामिव पर्वतम्।&lt;br&gt;&#xA;मन्यस्व वनिते नित्यं सरयूवदिमां नदीम् ॥ 2.95.15 ॥&lt;br&gt;&#xA;लक्ष्मणश्चापि धर्मात्मा मन्निदेशे व्यवस्थितः।&lt;br&gt;&#xA;त्वं चानुकूला वैदेहि प्रीतिं जनयथो मम ॥ 2.95.16 ॥&lt;br&gt;&#xA;उपस्पृशंस्त्रिषवणं मधुमूलफलाशनः।&lt;br&gt;&#xA;नायोध्यायै न राज्याय स्पृहयेऽद्य त्वया सह ॥ 2.95.17 ॥&lt;br&gt;&#xA;इमां हि रम्यां मृगयूथशालिनीं निपीततोयां गजसिंहवानरैः।&lt;br&gt;&#xA;सुपुष्पितैः पुष्पधरैरलङ्कृतां न सोऽस्ति यः स्यादगतक्लमः सुखी ॥ 2.95.18 ॥&lt;br&gt;&#xA;इतीव रामो बहुसङ्गतं वचः प्रियासहायः सरितं प्रति ब्रुवन्।&lt;br&gt;&#xA;चचार रम्यं नयनाञ्जनप्रभं स चित्रकूटं रघुवंशवर्द्धनः ॥ 2.95.19 ॥&lt;/p&gt;</description>
    </item>
    <item>
      <title>०९६ भरतविषये रामलक्ष्मणसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/096_bharataviShaye_rAmalaxmaNasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/096_bharataviShaye_rAmalaxmaNasaMvAdaH/</guid>
      <description>&lt;p&gt;तां तथा दर्शयित्वा तु मैथिलीं गिरिनिम्नगाम्।&lt;br&gt;&#xA;निषसाद गिरिप्रस्थे सीतां मांसेन छन्दयन् ॥ 2.96.1 ॥&lt;br&gt;&#xA;इदं मेध्यमिदं स्वादु निष्टप्तमिदमग्निना।&lt;br&gt;&#xA;एवमास्ते स धर्मात्मा सीतया सह राघवः ॥ 2.96.2 ॥&lt;br&gt;&#xA;तथा तत्रासतस्तस्य भरतस्योपयायिनः।&lt;br&gt;&#xA;सैन्यरेणुश्च शब्दश्च प्रादुरास्तां नभस्स्पृशौ ॥ 2.96.3 ॥&lt;br&gt;&#xA;एतस्मिन्नन्तरे त्रस्ताः शब्देन महता ततः।&lt;br&gt;&#xA;अर्दिता यूथपा मत्ताः सयूथा दुद्रुवुर्दिशः ॥ 2.96.4 ॥&lt;br&gt;&#xA;स तं सैन्यसमुद्धूतं शब्दं शुश्राव राघवः।&lt;br&gt;&#xA;तांश्च विप्रद्रुतान् सर्वान् यूथपानन्ववैक्षत ॥ 2.96.5 ॥&lt;br&gt;&#xA;तांश्च विद्रवतो दृष्ट्वा तं च श्रुत्वा च निस्वनम्।&lt;br&gt;&#xA;उवाच रामः सौमित्रिं लक्ष्मणं दीप्ततेजसम् ॥ 2.96.6 ॥&lt;br&gt;&#xA;हन्त लक्ष्मण पश्येह सुमित्रा सुप्रजास्त्वया।&lt;br&gt;&#xA;भीमस्तनितगम्भीरस्तुमुलः श्रूयते स्वनः ॥ 2.96.7 ॥&lt;br&gt;&#xA;गजयूथानि वाऽरण्ये महिषा वा महावने।&lt;br&gt;&#xA;वित्रासिता मृगाः सिंहैः सहसा प्रद्रुता दिशः ॥ 2.96.8 ॥&lt;br&gt;&#xA;राजा वा राजमात्रो वा मृगयामटते वने।&lt;br&gt;&#xA;अन्यद्वा श्वापदं किञ्चित् सौमित्रे ज्ञातुमर्हसि ॥ 2.96.9 ॥&lt;br&gt;&#xA;सुदुश्चरो गिरिश्चायं पक्षिणामपि लक्ष्मण।&lt;br&gt;&#xA;सर्वमेतद्यथातत्त्वमचिराज्ज्ञातुमर्हसि ॥ 2.96.10 ॥&lt;br&gt;&#xA;स लक्ष्मणः सन्त्वरितः सालमारुह्य पुष्पितम्।&lt;br&gt;&#xA;प्रेक्षमाणो दिशः सर्वाः पूर्वां दिशमुदैक्षत ॥ 2.96.11 ॥&lt;br&gt;&#xA;उदङ्मुखः प्रेक्षमाणो ददर्श महतीं चमूम्।&lt;br&gt;&#xA;रथाश्वगजसम्बाधां यत्तैर्युक्तां पदातिभिः ॥ 2.96.12 ॥&lt;br&gt;&#xA;तामश्वगजसम्पूर्णां रथध्वजविभूषिताम्।&lt;br&gt;&#xA;शशंस सेनां रामाय वचनं चेदमब्रीत् ॥ 2.96.13 ॥&lt;br&gt;&#xA;अग्निं संशमयत्वार्यः सीता च भजतां गुहाम्।&lt;br&gt;&#xA;सज्यं कुरुष्व चापं च शरांश्च कवचं तथा ॥ 2.96.14 ॥&lt;br&gt;&#xA;तं रामः पुरुषव्याघ्रो लक्ष्मणं प्रत्युवाच ह।&lt;br&gt;&#xA;अङ्गावेक्षस्व सौमित्रे कस्येमां मन्यसे चमूम् ॥ 2.96.15 ॥&lt;br&gt;&#xA;एवमुक्तस्तु रामेण लक्ष्मणो वाक्यमब्रवीत्।&lt;br&gt;&#xA;दिधक्षन्निव तां सेनां रुषितः पावको यथा ॥ 2.96.16 ॥&lt;br&gt;&#xA;सम्पन्नं राज्यमिच्छंस्तु व्यक्तं प्राप्याभिषेचनम्।&lt;br&gt;&#xA;आवां हन्तुं समभ्येति कैकेय्या भरतः सुतः ॥ 2.96.17 ॥&lt;br&gt;&#xA;एष वै सुमहान् श्रीमान् विटपी सम्प्रकाशते।&lt;br&gt;&#xA;विराजत्युद्गतस्कन्धः कोविदारध्वजो रथे ॥ 2.96.18 ॥&lt;br&gt;&#xA;भजन्त्येते यथा काममश्वानारुह्य शीघ्रगान्।&lt;br&gt;&#xA;एते भ्राजन्ति संहृष्टा गजानारुह्य सादिनः ॥ 2.96.19 ॥&lt;br&gt;&#xA;गृहीतधनुषौ चावां गिरिं वीरश्रयावहै।&lt;br&gt;&#xA;अथवेहैव तिष्ठावः सन्नद्धावुद्यतायुधौ ॥ 2.96.20 ॥&lt;br&gt;&#xA;अपि नौ वशमागच्छेत् कोविदारध्वजो दणे ॥ 2.96.21 ॥&lt;br&gt;&#xA;अपि द्रक्ष्यामि भरतं यत्कृते व्यसनं महत्।&lt;br&gt;&#xA;त्वया राघव सम्प्राप्तं सीतया च मया तथा ॥ 2.96.22 ॥&lt;br&gt;&#xA;यन्निमित्तं भवान् राज्याच्च्युतो राघव शाश्वतात्।&lt;br&gt;&#xA;सम्प्राप्तोऽयमरिर्वीर भरतो वध्य एव मे ॥ 2.96.23 ॥&lt;br&gt;&#xA;भरतस्य वधे दोषं नाहं पश्यामि राघव।&lt;br&gt;&#xA;पूर्वापकारिणां त्यागे न ह्यधर्मो विधीयते ॥ 2.96.24 ॥&lt;br&gt;&#xA;पूर्वापकारी भरतस्त्यक्तधर्मश्च राघव।&lt;br&gt;&#xA;एतस्मिन्निहते कृत्स्नामनुशाधि वसुन्धराम् ॥ 2.96.25 ॥&lt;br&gt;&#xA;अद्य पुत्रं हतं सङ्ख्ये कैकेयी राज्यकामुका।&lt;br&gt;&#xA;मया पश्येत् सुदुःखार्त्ता हस्तिभग्नमिव द्रुमम् ॥ 2.96.26 ॥&lt;br&gt;&#xA;कैकेयीं च वधिष्यामि सानुबन्धां सबान्धवाम्।&lt;br&gt;&#xA;कलुषेणाद्य महता मेदिनी परिमुच्यताम् ॥ 2.96.27 ॥&lt;br&gt;&#xA;अद्येमं संयतं क्रोधमसत्कारं च मानद।&lt;br&gt;&#xA;मोक्ष्यामि शत्रुसैन्येषु कक्षेष्विव हुताशनम् ॥ 2.96.28 ॥&lt;br&gt;&#xA;अद्यैतच्चित्रकूटस्य काननं निशितैः शरैः।&lt;br&gt;&#xA;भिन्दन् शत्रुशरीराणि करिष्ये शोणितोक्षितम् ॥ 2.96.29 ॥&lt;br&gt;&#xA;शरैर्निर्भिन्नहृदयान् कुञ्जरांस्तुरगांस्तथा।&lt;br&gt;&#xA;श्वापदाः परिकर्षन्तु नरांश्च निहतान् मया ॥ 2.96.30 ॥&lt;br&gt;&#xA;शराणां धनुषश्चाहमनृणोऽस्मि महामृधे।&lt;br&gt;&#xA;ससैन्यं भरतं हत्वा भविष्यामि न संशयः ॥ 2.96.31 ॥&lt;/p&gt;</description>
    </item>
    <item>
      <title>०९७ रामेण लक्ष्मणपरिसान्त्वनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/097_rAmeNa_laxmaNaparisAntvanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/097_rAmeNa_laxmaNaparisAntvanam/</guid>
      <description>&lt;p&gt;सुसंरब्धं तु सौमित्रिं लक्ष्मणं क्रोधमूर्च्छितम्।&lt;br&gt;&#xA;रामस्तु परिसान्त्व्याथ वचनं चेदमब्रवीत् ॥ 2.97.1 ॥&lt;br&gt;&#xA;किमत्र धनुषा कार्यमसिना वा सचर्मणा।&lt;br&gt;&#xA;महेष्वासे महाप्राज्ञे भरते स्वयमागते ॥ 2.97.2 ॥&lt;br&gt;&#xA;पितुः सत्यं प्रतिश्रुत्य हत्वा भरतमागतम्।&lt;br&gt;&#xA;किं करिष्यामि राज्येन सापवादेन लक्ष्मण ॥ 2.97.3 ॥&lt;br&gt;&#xA;यद्द्रव्यं बान्धवानां वा मित्राणां वा क्षये भवेत्।&lt;br&gt;&#xA;नाहं तत् प्रतिगृह्णीयां भक्षान् विषकृतानिव ॥ 2.97.4 ॥&lt;br&gt;&#xA;धर्ममर्थं च कामं च पृथिवीं चापि लक्ष्मण।&lt;br&gt;&#xA;इच्छामि भवतामर्थे एतत् प्रतिश्रृणोमि ते ॥ 2.97.5 ॥&lt;br&gt;&#xA;भ्रातॄणां सङ्ग्रहार्थं च सुखार्थं चापि लक्ष्मण।&lt;br&gt;&#xA;राज्यमप्यहमिच्छामि सत्येनायुधमालभे ॥ 2.97.6 ॥&lt;br&gt;&#xA;नेयं मम मही सौम्य दुर्ल्लभा सागराम्बरा।&lt;br&gt;&#xA;नहीच्छेयमधर्मेण शक्रत्वमपि लक्ष्मण ॥ 2.97.7 ॥&lt;br&gt;&#xA;यद्विना भरतं त्वां च शत्रुघ्नं चापि मानद।&lt;br&gt;&#xA;भवेन्मम सुखं किञ्चिद्भस्म तत् कुरुतां शिखी ॥ 2.97.8 ॥&lt;br&gt;&#xA;मन्येऽहमागतोऽयोध्यां भरतो भ्रातृवत्सलः।&lt;br&gt;&#xA;मम प्राणात् प्रियतरः कुलधर्ममनुस्मरन् ॥ 2.97.9 ॥&lt;br&gt;&#xA;श्रुत्वा प्रव्राजितं मां हि जटावल्कलधारिणम्।&lt;br&gt;&#xA;जानक्या सहितं वीर त्वया च पुरुषर्षभ ॥ 2.97.10 ॥&lt;br&gt;&#xA;स्नेहेनाक्रान्तहृदयः शोकेनाकुलितेन्द्रियः।&lt;br&gt;&#xA;द्रष्टुमभ्यागतो ह्येष भरतो नान्यथा गतः ॥ 2.97.11 ॥&lt;br&gt;&#xA;अम्बां च कैकयीं रुष्य परुषं चाप्रियं वदन्।&lt;br&gt;&#xA;प्रसाद्य पितरं श्रीमान् राज्यं मे दातुमागतः ॥ 2.97.12 ॥&lt;br&gt;&#xA;प्राप्तकालं यदेषोऽस्मान् भरतो द्रष्टुमिच्छति।&lt;br&gt;&#xA;अस्मासु मनसाप्येष नाप्रियं किञ्चिदाचरेत् ॥ 2.97.13 ॥&lt;br&gt;&#xA;विप्रियं कृतपूर्वं ते भरतेन कदा नु किम्।&lt;br&gt;&#xA;ईदृशं वा भयं तेऽद्य भरतं योऽत्र शङ्कसे ॥ 2.97.14 ॥&lt;br&gt;&#xA;नहि ते निष्ठुरं वाच्यो भरतो नाप्रियं वचः।&lt;br&gt;&#xA;अहं ह्यप्रियमुक्तः स्यां भरतस्याप्रिये कृते ॥ 2.97.15 ॥&lt;br&gt;&#xA;कथं नु पुत्राः पितरं हन्युः कस्याञ्चिदापदि।&lt;br&gt;&#xA;भ्राता वा भ्रातरं हन्यात् सौमित्रे प्राणमात्मनः ॥ 2.97.16 ॥&lt;br&gt;&#xA;यदि राज्यस्य हेतोस्त्वमिमां वाचं प्रभाषसे।&lt;br&gt;&#xA;वक्ष्यामि भरतं दृष्ट्वा राज्यमस्मै प्रदीयताम् ॥ 2.97.17 ॥&lt;br&gt;&#xA;उच्यमानोऽपि भरतो मया लक्ष्मण तत्त्वतः।&lt;br&gt;&#xA;राज्यमस्मै प्रयच्छेति बाढमित्येव वक्ष्यति ॥ 2.97.18 ॥&lt;br&gt;&#xA;तथोक्तो धर्मशीलेन भ्रात्रा तस्य हिते रतः।&lt;br&gt;&#xA;लक्ष्मणः प्रविवेशेव स्वानि गात्राणि लज्जया ॥ 2.97.19 ॥&lt;br&gt;&#xA;तद्वाक्यं लक्ष्मणः श्रुत्वा व्रीडितः प्रत्युवाच ह।&lt;br&gt;&#xA;त्वां मन्ये द्रष्टुमायातः पिता दशरथः स्वयम् ॥ 2.97.20 ॥&lt;br&gt;&#xA;व्रीडितं लक्ष्मणं दृष्ट्वा राघवः प्रत्युवाच ह।&lt;br&gt;&#xA;एष मन्ये महाबाहुरिहास्मान् द्रष्टुमागतः ॥ 2.97.21 ॥&lt;br&gt;&#xA;अथवा नौ ध्रुवं मन्ये मन्यमानः सुखोचितौ।&lt;br&gt;&#xA;वनवासमनुध्याय गृहाय प्रतिनेष्यति ॥ 2.97.22 ॥&lt;br&gt;&#xA;इमां वाप्येष वैदेहीमत्यन्तसुखसेविनीम्।&lt;br&gt;&#xA;पिता मे राघवः श्रीमान् वनादादाय यास्यति ॥ 2.97.23 ॥&lt;br&gt;&#xA;एतौ तौ सम्प्रकाशेते गोत्रवन्तौ मनोरमौ।&lt;br&gt;&#xA;वायुवेगसमौ वीर जवनौ तुरगोत्तमौ ॥ 2.97.24 ॥&lt;br&gt;&#xA;स एष सुमहाकायः कम्पते वाहिनीमुखे।&lt;br&gt;&#xA;नागः शत्रुञ्जयो नाम वृद्धस्तातस्य धीमतः ॥ 2.97.25 ॥&lt;br&gt;&#xA;न तु पश्यामि तच्छत्त्रं पाण्डरं लोकसत्कृतम्।&lt;br&gt;&#xA;पितुर्दिव्यं महाबाहो संशयो भवतीह मे ॥ 2.97.26 ॥&lt;br&gt;&#xA;इतीव रामो धर्मात्मा सौमित्रिं तुमवाच ह**।&lt;br&gt;&#xA;प्रथममर्धमुत्तरार्धेन योजनीयम् ॥ 2.97.27 ॥&lt;br&gt;&#xA;अवतीर्य्य तु सालाग्रात्तस्मात्स समितिञ्जयः।&lt;br&gt;&#xA;लक्ष्मणः प्राञ्जलिर्भूत्वा तस्थौ रामस्य पार्श्वतः ॥ 2.97.28 ॥&lt;br&gt;&#xA;भरतेनापि सन्दिष्टा सम्मर्दो न भवेदिति।&lt;br&gt;&#xA;समन्तात्तस्य शैलस्य सेना वासमकल्पयत् ॥ 2.97.29 ॥&lt;br&gt;&#xA;अध्यर्द्धमिक्ष्वाकुचमूर्योजनं पर्वतस्य सा।&lt;br&gt;&#xA;पार्श्वे न्यविशदावृत्य गजवाजिरथाकुला ॥ 2.97.30 ॥&lt;br&gt;&#xA;सा चित्रकूटे भरतेन सेना धर्मं पुरस्कृत्य विधूय दर्प्पम्।&lt;br&gt;&#xA;प्रसादनार्थं रघुनन्दनस्य विराजते नीतिमता प्रणीता ॥ 2.97.31 ॥&lt;/p&gt;</description>
    </item>
    <item>
      <title>०९८ भरतेन रामाश्रमगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/098_bharatena_rAmAshramagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/098_bharatena_rAmAshramagamanam/</guid>
      <description>&lt;p&gt;निवेश्य सेनां तु विभुः पद्भ्यां पादवतां वरः।&lt;br&gt;&#xA;अभिगन्तुं स काकुत्स्थमियेष गुरुवर्त्तकम् ॥ 2.98.1 ॥&lt;br&gt;&#xA;निविष्टमात्रे सैन्ये तु यथोद्देशं विनीतवत्।&lt;br&gt;&#xA;भरतो भ्रातरं वाक्यं शत्रुघ्नमिदमब्रवीत् ॥ 2.98.2 ॥&lt;br&gt;&#xA;क्षिप्रं वनमिदं सौम्य नरसङ्घैः समन्ततः।&lt;br&gt;&#xA;लुब्धैश्च सहितैरेभिस्त्वमन्वेषितुमर्हसि ॥ 2.98.3 ॥&lt;br&gt;&#xA;गुहो ज्ञातिसहस्रेण शरचापासिधारिणा।&lt;br&gt;&#xA;समन्वेषतु काकुत्स्थावस्मिन् परिवृतः स्वयम् ॥ 2.98.4 ॥&lt;br&gt;&#xA;अमात्यैः सह पौरैश्च गुरुभिश्च द्विजातिभिः।&lt;br&gt;&#xA;वनं सर्वं चरिष्यामि पद्भ्यां परिवृतः स्वयम् ॥ 2.98.5 ॥&lt;br&gt;&#xA;यावन्न रामं द्रक्ष्यामि लक्ष्मणं वा महाबलम्।&lt;br&gt;&#xA;वैदेहीं वा महाभागां न मे शान्तिर्भविष्यति ॥ 2.98.6 ॥&lt;br&gt;&#xA;यावन्न चन्द्रसङ्काशं द्रक्ष्यामि शुभमाननम्।&lt;br&gt;&#xA;भ्रातुः पद्मपलाशाक्षं न मे शान्तिर्भविष्यति ॥ 2.98.7 ॥&lt;br&gt;&#xA;यावन्न चरणौ भ्रातुः पार्थिवव्यञ्जनान्वितौ।&lt;br&gt;&#xA;शिरसा धारयिष्यामि न मे शान्तिर्भविष्यति ॥ 2.98.8 ॥&lt;br&gt;&#xA;यावन्न राज्ये राज्यार्हः पितृपैतामहे स्थितः।&lt;br&gt;&#xA;अभिषेकजलक्लिन्नो न मे शान्तिर्भविष्यति ॥ 2.98.9 ॥&lt;br&gt;&#xA;सिद्धार्थः खलु सौमित्रिर्यश्चन्द्रविमलोपमम्।&lt;br&gt;&#xA;मुखं पश्यति रामस्य राजीवाक्षं महाद्युति ॥ 2.98.10 ॥&lt;br&gt;&#xA;कृतकत्या महाभागा वैदेही जनकात्मजा।&lt;br&gt;&#xA;भर्तारं सागरान्तायाः पृथिव्या याऽनुगच्छति ॥ 2.98.11 ॥&lt;br&gt;&#xA;सुभगश्चित्रकूटोऽसौ गिरिराजोपमो गिरिः।&lt;br&gt;&#xA;यस्मिन् वसति काकुत्स्थः कुबेर इव नन्दने ॥ 2.98.12 ॥&lt;br&gt;&#xA;कृतकार्यमिदं दुर्गं वनं व्यालनिषेवितम्।&lt;br&gt;&#xA;यदध्यास्ते महातेजा रामः शस्त्रभृतां वरः ॥ 2.98.13 ॥&lt;br&gt;&#xA;एवमुक्त्वा महातेजा भरतः पुरुषर्षभः।&lt;br&gt;&#xA;पद्भ्यामेव महाबाहुः प्रविवेश महद्वनम् ॥ 2.98.14 ॥&lt;br&gt;&#xA;स तानि द्रुमजालानि जातानि गिरिसानुषु।&lt;br&gt;&#xA;पुष्पिताग्राणि मध्येन जगाम वदतां वरः ॥ 2.98.15 ॥&lt;br&gt;&#xA;रामाश्रमगतस्याग्नेर्ददर्श ध्वजमुच्छ्रितम्**।&lt;br&gt;&#xA;समीपत्वात्तन्मूलदर्शनमिति न पुनरुक्तिः ॥ 2.98.16 ॥&lt;br&gt;&#xA;तं दृष्ट्वा भरतः श्रीमान् मुमोह सहबान्धवः।&lt;br&gt;&#xA;अत्र राम इति ज्ञात्वा गतः पारमिवाम्भसः ॥ 2.98.17 ॥&lt;br&gt;&#xA;स चित्रकूटे तु गिरौ निशम्य रामाश्रमं पुण्यजनोपपन्नम्।&lt;br&gt;&#xA;गुहेन सार्द्धं त्वरितो जगाम पुनर्निवेश्यैव चमूं महात्मा ॥ 2.98.18 ॥&lt;/p&gt;</description>
    </item>
    <item>
      <title>०९९ श्रीरामदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/099_shrIrAmadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/099_shrIrAmadarshanam/</guid>
      <description>&lt;p&gt;निविष्टायां तु सेनायामुत्सुको भरतस्तदा।&lt;br&gt;&#xA;जगाम भ्रातरं द्रष्टुं शत्रुध्नमनुदर्शयन् ॥ 2.99.1 ॥&lt;br&gt;&#xA;ऋषिं वसिष्ठं सन्दिश्य मातॄर्मे शीघ्रमानय।&lt;br&gt;&#xA;इति त्वरितमग्रे स जगाम गुरुवत्सलः ॥ 2.99.2 ॥&lt;br&gt;&#xA;सुमन्त्रस्त्वपि शत्रुघ्नमदूरादन्वपद्यत।&lt;br&gt;&#xA;रामदर्शनजस्तर्षो भरतस्येव तस्य च ॥ 2.99.3 ॥&lt;br&gt;&#xA;गच्छन्नेवाथ भरतस्तापसालयसंस्थिताम्।&lt;br&gt;&#xA;भ्रातुः पर्णकुटीं श्रीमानुटजं च ददर्श ह ॥ 2.99.4 ॥&lt;br&gt;&#xA;शालायास्त्वग्रतस्तस्या ददर्श भरतस्तदा।&lt;br&gt;&#xA;काष्ठानि चावभग्नानि पुष्पाण्युपचितानि च ॥ 2.99.5 ॥&lt;br&gt;&#xA;सलक्ष्मणस्य रामस्य ददर्शाश्रममीयुषः।&lt;br&gt;&#xA;कृतं वृक्षेष्वभिज्ञानं कुशचीरैः क्वचित् क्वचित् ॥ 2.99.6 ॥&lt;br&gt;&#xA;ददर्श च वने तस्मिन् महतः सञ्चयान् कृतान्।&lt;br&gt;&#xA;मृगाणां महिषाणां च करीषैः शीतकारणात् ॥ 2.99.7 ॥&lt;br&gt;&#xA;गच्छन्नेव महाबाहुर्द्युतिमान् भरतस्तदा।&lt;br&gt;&#xA;शत्रुघ्नं चाब्रवीद्धृष्टस्तानमात्यांश्च सर्वशः ॥ 2.99.8 ॥&lt;br&gt;&#xA;मन्ये प्राप्ताः स्म तं देशं भरद्वाजो यमब्रवीत्।&lt;br&gt;&#xA;नातिदूरे हि मन्येऽहं नदीं मन्दाकिनीमितः ॥ 2.99.9 ॥&lt;br&gt;&#xA;उच्चैर्बद्धानि चीराणि लक्ष्मणेन भवेदयम्।&lt;br&gt;&#xA;अभिज्ञानकृतः पन्था विकाले गन्तुमिच्छता ॥ 2.99.10 ॥&lt;br&gt;&#xA;इदं चोदात्तदन्तानां कुञ्जराणां तरस्विनाम्।&lt;br&gt;&#xA;शैलपार्श्वे परिक्रान्तमन्योन्यमभिगर्जताम् ॥ 2.99.11 ॥&lt;br&gt;&#xA;यमेवाधातुमिच्छन्ति तापसाः सततं वने।&lt;br&gt;&#xA;तस्यासौ दृश्यते धूमः सङ्कुलः कृष्णवर्त्मनः ॥ 2.99.12 ॥&lt;br&gt;&#xA;अत्राहं पुरुषव्याघ्रं गुरुसंस्कारकारिणम्।&lt;br&gt;&#xA;आर्यं द्रक्ष्यामि संहृष्टो महर्षिमिव राघवम् ॥ 2.99.13 ॥&lt;br&gt;&#xA;अथ गत्वा मुहूर्तं तु चित्रकूटं स राघवः।&lt;br&gt;&#xA;मन्दाकिनीमनुप्राप्तस्तं जनं चेदमब्रवीत् ॥ 2.99.14 ॥&lt;br&gt;&#xA;जगत्यां पुरुषव्याघ्र आस्ते वीरासने रतः।&lt;br&gt;&#xA;जनेन्द्रो निर्जनं प्राप्य धिङ्मे जन्म सजीवितम् ॥ 2.99.15 ॥&lt;br&gt;&#xA;मत्कृते व्यसनं प्राप्तो लोकनाथो महाद्युतिः।&lt;br&gt;&#xA;सर्वान् कामान् परित्यज्य वने वसति राघवः ॥ 2.99.16 ॥&lt;br&gt;&#xA;इति लोकसमाक्रुष्टः पादेष्वद्य प्रसादयन्।&lt;br&gt;&#xA;रामस्य निपतिष्यामि सीताया लक्ष्मणस्य च ॥ 2.99.17 ॥&lt;br&gt;&#xA;एवं स विलपंस्तस्मिन् वने दशरथात्मजः।&lt;br&gt;&#xA;ददर्श महतीं पुण्यां पर्णशालां मनोरमाम् ॥ 2.99.18 ॥&lt;br&gt;&#xA;सालतालाश्वकर्णानां पर्णैर्बहुभिरावृताम्।&lt;br&gt;&#xA;विशालां मृदुभिस्तीर्णां कुशैर्वेदिमिवाध्वरे ॥ 2.99.19 ॥&lt;br&gt;&#xA;शक्रायुधनिकाशैश्च कार्मुकैर्भारसाधनैः।&lt;br&gt;&#xA;रुक्मपृष्टष्ठैर्महासारैः शोभितां शत्रुबाधकैः ॥ 2.99.20 ॥&lt;br&gt;&#xA;अर्करश्मिप्रतीकाशैर्घोरैस्तूणीगतैः शरैः।&lt;br&gt;&#xA;शोभितां दीप्तवदनैः सर्प्पैर्भोगवतीमिव ॥ 2.99.21 ॥&lt;br&gt;&#xA;महारजतवासोभ्यामसिभ्यां च विराजिताम्।&lt;br&gt;&#xA;रुक्मबिन्दुविचित्राभ्यां चर्मभ्यां चापि शोभिताम् ॥ 2.99.22 ॥&lt;br&gt;&#xA;गोधाङ्गुलित्रैरासक्तैश्चित्रैः काञ्चनभूषितैः।&lt;br&gt;&#xA;अरिसङ्घैरनाधृष्यां मृगैः सिंहगुहामिव ॥ 2.99.23 ॥&lt;br&gt;&#xA;प्रागुदक्प्रवणां वेदिं विशालां दीप्तपावकाम्।&lt;br&gt;&#xA;ददर्श भरतस्तत्र पुण्यां रामनिवेशने ॥ 2.99.24 ॥&lt;br&gt;&#xA;निरीक्ष्य स मुहूर्त्तं तु ददर्श भरतो गुरम्।&lt;br&gt;&#xA;उटजे राममासीनं जटामण्डलधारिणम् ॥ 2.99.25 ॥&lt;br&gt;&#xA;तं तु कृष्णाजिनधरं चीरवल्कलवाससम्।&lt;br&gt;&#xA;ददर्श राममासीनमभितः पावकोपमम् ॥ 2.99.26 ॥&lt;br&gt;&#xA;सिंहस्कन्धं महाबाहुं पुण्डरीकनिभेक्षणम्।&lt;br&gt;&#xA;पृथिव्याः सागरान्ताया भर्त्तारं धर्मचारिणम् ॥ 2.99.27 ॥&lt;br&gt;&#xA;उपविष्टं महाबाहुं ब्रह्माणमिव शाश्वतम्।&lt;br&gt;&#xA;स्थण्डिले दर्भसंस्तीर्णे सीतया लक्ष्मणेन च ॥ 2.99.28 ॥&lt;br&gt;&#xA;तं दृष्ट्वा भरतः श्रीमान् दुःखशोकपरिप्लुतः।&lt;br&gt;&#xA;अभ्यधावत धर्मात्मा भरतः कैकयीसुतः ॥ 2.99.29 ॥&lt;br&gt;&#xA;दृष्ट्वैव विललापार्त्तो बाष्पसन्दिग्धया गिरा।&lt;br&gt;&#xA;अशक्नुवन् धारयितुं धैर्याद्वचनमब्रवीत् ॥ 2.99.30 ॥&lt;br&gt;&#xA;यः संसदि प्रकृतिभिर्भवेद्युक्त उपासितुम्।&lt;br&gt;&#xA;वन्यैर्मृगैरुपासीनः सोऽयमास्ते ममाग्रजः ॥ 2.99.31 ॥&lt;br&gt;&#xA;वासोभिर्बहुसाहस्रैर्यो महात्मा पुरोचितः।&lt;br&gt;&#xA;मृगाजिने सोऽयमिह प्रवस्ते धर्ममाचरन् ॥ 2.99.32 ॥&lt;br&gt;&#xA;अधारयद्यो विविधाश्चित्राः सुमनसस्तदा सोऽयं जटाभारमिमं वहते राघवः कथम् ॥ 2.99.33 ॥&lt;br&gt;&#xA;यस्य यज्ञैर्यथोद्दिष्टैर्युक्तो धर्मस्य सञ्चयः।&lt;br&gt;&#xA;शरीरक्लेशसम्भूतं स धर्मं परिमार्गते ॥ 2.99.34 ॥&lt;br&gt;&#xA;चन्दनेन महार्हेण यस्याङ्गमुपसेवितम्।&lt;br&gt;&#xA;मलेन तस्याङ्गमिदं कथमार्यस्य सेव्यते ॥ 2.99.35 ॥&lt;br&gt;&#xA;मन्निमित्तमिदं दुःखं प्राप्तो रामः सुखोचितः।&lt;br&gt;&#xA;धिग्जीवितं नृशंसस्य मम लोकविगर्हितम् ॥ 2.99.36 ॥&lt;br&gt;&#xA;इत्येवं विलपन् दीनः प्रस्विन्नमुखपङ्कजः।&lt;br&gt;&#xA;पादावप्राप्य रामस्य पपात भरतो रुदन् ॥ 2.99.37 ॥&lt;br&gt;&#xA;दुःखाभितप्तो भरतो राजपुत्रो महाबलः।&lt;br&gt;&#xA;उक्त्वार्येति सकृद्दीनं पुनर्नोवाच किञ्चन ॥ 2.99.38 ॥&lt;br&gt;&#xA;बाष्पापिहितकण्ठश्च प्रेक्ष्य रामं यशस्विनम्।&lt;br&gt;&#xA;आर्येत्येवाथ सङ्क्रुश्य व्याहर्त्तुं नाशकत्तदा ॥ 2.99.39 ॥&lt;br&gt;&#xA;शत्रुघ्नश्चापि रामस्य ववन्दे चरणौ रुदन्।&lt;br&gt;&#xA;तावुभौ स समालिङ्ग्य रामश्चाश्रूण्यवर्त्तयत् ॥ 2.99.40 ॥&lt;br&gt;&#xA;ततः सुमन्त्रेण गुहेन चैव समीयतू राजसुतावरण्ये।&lt;br&gt;&#xA;दिवाकरश्चैव निशाकरश्च यथाम्बरे शुक्रबृहस्पतिभ्याम् ॥ 2.99.41 ॥&lt;br&gt;&#xA;तान् पार्थिवान् वारणयूथपाभान् समागतांस्तत्र महत्यरण्ये।&lt;br&gt;&#xA;वनौकसस्तेऽपि समीक्ष्य सर्वेप्यश्रूण्यमुञ्चन् प्रविहाय हर्षम् ॥ 2.99.42 ॥&lt;/p&gt;</description>
    </item>
    <item>
      <title>१०० रामस्य कुशलप्रश्नः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/100_rAmasya_kushalaprashnaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/100_rAmasya_kushalaprashnaH/</guid>
      <description>&lt;p&gt;जटिलं चीरवसनं प्राञ्जलिं पतितं भुवि।&lt;br&gt;&#xA;ददर्श रामो दुर्दर्शं युगान्ते भास्करं यथा ॥ 2.100.1 ॥&lt;br&gt;&#xA;कथञ्चिदभिविज्ञाय विवर्णवदनं कृशम्।&lt;br&gt;&#xA;भ्रातरं भरतं रामः परिजग्राह बाहुना ॥ 2.100.2 ॥&lt;br&gt;&#xA;आघ्राय रामस्तं मूर्ध्नि परिष्वज्य च राघवः।&lt;br&gt;&#xA;अङ्के भरतमारोप्य पर्यपृच्छत् समाहितः ॥ 2.100.3 ॥&lt;br&gt;&#xA;क्व नु तेऽभूत् पिता तात यदरण्यं त्वमागतः।&lt;br&gt;&#xA;न हि त्वं जीवतस्तस्य वनमागन्तुमर्हसि ॥ 2.100.4 ॥&lt;br&gt;&#xA;चिरस्य बत पश्यामि दूराद्भरतमागतम्।&lt;br&gt;&#xA;दुष्प्रतीकमरण्येऽस्मिन् किं तात वनमागतः ॥ 2.100.5 ॥&lt;br&gt;&#xA;कच्चिद्धारयते तात राजा यत्त्वमिहागतः।&lt;br&gt;&#xA;कच्चिन्न दीनः सहसा राजा लोकान्तरं गतः ॥ 2.100.6 ॥&lt;br&gt;&#xA;कच्चित् सौम्य न ते राज्यं भ्रष्टं बालस्य शाश्वतम् ॥ 2.100.7 ॥&lt;br&gt;&#xA;कच्चिच्छुश्रूषसे तात पितरं सत्यविक्रमम् ॥ 2.100.8 ॥&lt;br&gt;&#xA;कच्चिद्दशरथो राजा कुशली सत्यसङ्गरः।&lt;br&gt;&#xA;राजसूयाश्वमेधानामाहर्त्ता धर्मनिश्चयः ॥ 2.100.9 ॥&lt;br&gt;&#xA;स कच्चिद् ब्राह्मणो विद्वान् धर्मनित्यो महाद्युतिः।&lt;br&gt;&#xA;इक्ष्वाकूणामुपाध्यायो यथावत्तात पूज्यते ॥ 2.100.10 ॥&lt;br&gt;&#xA;सा तात कच्चित्कौसल्या सुमित्रा च प्रजावती।&lt;br&gt;&#xA;सुखिनी कच्चिदार्य्या च देवी नन्दति कैकयी ॥ 2.100.11 ॥&lt;br&gt;&#xA;कच्चिद्विनयसम्पन्नः कुलपुत्रो बहुश्रुतः।&lt;br&gt;&#xA;अनसूयुरनुद्रष्टा सत्कृतस्ते पुरोहितः ॥ 2.100.12 ॥&lt;br&gt;&#xA;कच्चिदग्निषु ते युक्तो विधिज्ञो मतिमानृजुः।&lt;br&gt;&#xA;हुतं च होष्यमाणं च काले वेदयते सदा ॥ 2.100.13 ॥&lt;br&gt;&#xA;कच्चिद्देवान् पितॄन् मातॄर्गुरून् पितृसमानपि।&lt;br&gt;&#xA;वृद्धांश्च तत वैद्यांश्च ब्राह्मणांश्चाभिमन्यसे ॥ 2.100.14 ॥&lt;br&gt;&#xA;इष्वस्त्रवरसम्पन्नमर्थशास्त्रविशारदम्।&lt;br&gt;&#xA;सुधन्वानमुपाध्यायं कच्चित्त्वं तात मन्यसे ॥ 2.100.15 ॥&lt;br&gt;&#xA;कच्चिदात्मसमाः शूराः श्रुतवन्तो जितेन्द्रियाः।&lt;br&gt;&#xA;कुलीनाश्चेङ्गितज्ञाश्च कृतास्ते तात मन्त्रिणः ॥ 2.100.16 ॥&lt;br&gt;&#xA;मन्त्रो विजयमूलं हि राज्ञां भवति राघव।&lt;br&gt;&#xA;सुसंवृतो मन्त्रधरैरमात्यैः शास्त्रकोविदैः ॥ 2.100.17 ॥&lt;br&gt;&#xA;कच्चिन्निद्रावशं नैषीः कच्चित्काले प्रबुध्यसे।&lt;br&gt;&#xA;कच्चिच्चापररात्रेषु चिन्तयस्यर्थनैपुणम् ॥ 2.100.18 ॥&lt;br&gt;&#xA;कच्चिन्मन्त्रयसे नैकः कच्चिन्न बहुभिः सह।&lt;br&gt;&#xA;कच्चित्ते मन्त्रितो मन्त्रो राष्ट्रं न परिधावति ॥ 2.100.19 ॥&lt;br&gt;&#xA;कच्चिदर्थं विनिश्चित्य लघुमूलं महोदयम्।&lt;br&gt;&#xA;क्षिप्रमारभसे कर्त्तुं न दीर्घयसि राघव ॥ 2.100.20 ॥&lt;br&gt;&#xA;कच्चित्ते सुकृतान्येव कृतरूपाणि वा पुनः।&lt;br&gt;&#xA;विदुस्ते सर्वकार्याणि न कर्त्तव्यानि पार्थिवाः ॥ 2.100.21 ॥&lt;br&gt;&#xA;कच्चिन्न तर्कैर्युक्त्या वा ये चाप्यपरिकीर्तिताः।&lt;br&gt;&#xA;त्वया वा वाऽमात्यैर्बुध्यते तात मन्त्रितम् ॥ 2.100.22 ॥&lt;br&gt;&#xA;कच्चित् सहस्रान् मूर्खाणामेकमिच्छसि पण्डितम्।&lt;br&gt;&#xA;पण्डितो ह्यर्थकृच्छ्रेषु कुर्य्यान्निःश्रेयसं महत् ॥ 2.100.23 ॥&lt;br&gt;&#xA;सहस्राण्यपि मूर्खाणां यद्युपास्ते महीपतिः।&lt;br&gt;&#xA;अथवाप्ययुतान्येव नास्ति तेषु सहायता ॥ 2.100.24 ॥&lt;br&gt;&#xA;एकोप्यमात्यो मेधावी शूरो दक्षो विचक्षणः।&lt;br&gt;&#xA;राजानं राजमात्रं वा प्रापयेन्महतीं श्रियम् ॥ 2.100.25 ॥&lt;br&gt;&#xA;कच्चिन्मुख्या महत्स्वेव मध्यमेषु च मध्यमाः।&lt;br&gt;&#xA;जघन्यास्तु जघन्येषु भृत्याः कर्मसु योजिताः ॥ 2.100.26 ॥&lt;br&gt;&#xA;अमात्यानुपधातीतान् पितृपैतामहाञ्छुचीन्।&lt;br&gt;&#xA;श्रेष्ठान् श्रेष्ठेषु कच्चित्त्वं नियोजयसि कर्मसु ॥ 2.100.27 ॥&lt;br&gt;&#xA;कच्चिन्नोग्रेण दण्डेन भृशमुद्वेजितप्रजम्।&lt;br&gt;&#xA;राष्ट्रं तवानुजानन्ति मन्त्रिणः कैकयीसुत ॥ 2.100.28 ॥&lt;br&gt;&#xA;कच्चित्त्वां नावजानन्ति याजकाः पतितं यथा।&lt;br&gt;&#xA;उग्रप्रतिग्रहीतारं कामयानमिव स्त्रियः ॥ 2.100.29 ॥&lt;br&gt;&#xA;उपायकुशलं वैद्यं भृत्यसन्दूषणे रतम्।&lt;br&gt;&#xA;शूरमैश्वर्यकामं च यो न हन्ति स वध्यते ॥ 2.100.30 ॥&lt;br&gt;&#xA;कच्चिद्धृष्टश्च शूरश्च मतिमान् धृतिमाञ्छुचिः।&lt;br&gt;&#xA;कुलीनश्चानुरक्तश्च दक्षः सेनापतिः कृतः ॥ 2.100.31 ॥&lt;br&gt;&#xA;बलवन्तश्च कच्चित्ते मुख्या युद्धविशारदाः।&lt;br&gt;&#xA;दृष्टापदाना विक्रान्तास्त्वया सत्कृत्य मानिताः ॥ 2.100.32 ॥&lt;br&gt;&#xA;कच्चिद्बलस्य भक्तं च वेतनं च यथोचितम्।&lt;br&gt;&#xA;सम्प्राप्तकालं दातव्यं ददासि न विलम्बसे ॥ 2.100.33 ॥&lt;br&gt;&#xA;कालातिक्रमणाच्चैव भक्तवेतनयोर्भृताः।&lt;br&gt;&#xA;भर्त्तुः कुप्यन्ति दुष्यन्ति सोऽनर्थः सुमहान् स्मृतः ॥ 2.100.34 ॥&lt;br&gt;&#xA;कच्चित् सर्वेऽनुरक्तास्त्वां कुलपुत्राः प्रधानतः।&lt;br&gt;&#xA;कच्चित्प्राणांस्तवार्थेषु सन्त्यजन्ति समाहिताः ॥ 2.100.35 ॥&lt;br&gt;&#xA;कच्चिज्जानपदो विद्वान् दक्षिणः प्रतिभानवान्।&lt;br&gt;&#xA;यथोक्तवादी दूतस्ते कृतो भरत पण्डितः ॥ 2.100.36 ॥&lt;br&gt;&#xA;कच्चिदष्टादशान्येषु स्वपक्षे दश पञ्च च।&lt;br&gt;&#xA;त्रिभिस्त्रिभिरविज्ञातैर्वेत्सि तीर्थानि चारकैः ॥ 2.100.37 ॥&lt;br&gt;&#xA;कच्चिद्व्यपास्तानहितान् प्रतियातांश्च सर्वदा।&lt;br&gt;&#xA;दुर्बलाननवज्ञाय वर्त्तसे रिपुसूदन ॥ 2.100.38 ॥&lt;br&gt;&#xA;कच्चिन्न लोकायतिकान् ब्राह्मणांस्तात सेवसे।&lt;br&gt;&#xA;अनर्थकुशला ह्येते बालाः पण्डितमानिनः ॥ 2.100.39 ॥&lt;br&gt;&#xA;धर्मशास्त्रेषु मुख्येषु विद्यमानेषु दुर्बुधाः।&lt;br&gt;&#xA;बुद्धिमान्वीक्षिकीं प्राप्य निरर्थं प्रवदन्ति ते ॥ 2.100.40 ॥&lt;br&gt;&#xA;वीरैरध्युषितां पूर्वमस्माकं तात पूर्वकैः।&lt;br&gt;&#xA;सत्यनामां दृढद्वारां हस्त्यश्वरथसङ्कुलाम् ॥ 2.100.41 ॥&lt;br&gt;&#xA;ब्राह्मणैः क्षत्त्रियैर्वैश्यैः स्वकर्मनिरतैः सदा।&lt;br&gt;&#xA;जितेन्द्रियैर्महोत्साहैर्वृतामार्यैः सहस्रशः ॥ 2.100.42 ॥&lt;br&gt;&#xA;प्रासादैर्विविधाकारैर्वृतां वैद्यजनाकुलाम्।&lt;br&gt;&#xA;कच्चित्सुमुदितां स्फीतामयोध्यां परिरक्षसि ॥ 2.100.43 ॥&lt;br&gt;&#xA;कच्चिच्चित्यशतैर्जुष्टः सुनिविष्टजनाकुलः।&lt;br&gt;&#xA;देवस्थानैः प्रपाभिश्च तटाकैश्चोपशोभितः ॥ 2.100.44 ॥&lt;br&gt;&#xA;प्रहृष्टनरनारीकः समाजोत्सवशोभितः।&lt;br&gt;&#xA;सुकृष्टसीमा पशुमान् हिंसाभिः परिवर्जितः ॥ 2.100.45 ॥&lt;br&gt;&#xA;अदेवमातृको रम्यः श्वापदैः परिवर्जितः।&lt;br&gt;&#xA;परित्यक्तो भयैः सर्वैः खनिभिश्चोपशोभितः ॥ 2.100.46 ॥&lt;br&gt;&#xA;विवर्जितो नरैः पापैर्मम पूर्वैः सुरक्षितः।&lt;br&gt;&#xA;कच्चिज्जनपदः स्फीतः सुखं वसति राघव ॥ 2.100.47 ॥&lt;br&gt;&#xA;कच्चित्ते दयिताः सर्वे कृषिगोरक्षजीविनः।&lt;br&gt;&#xA;वार्त्तायां संश्रितस्तात लोको हि सुखमेधते ॥ 2.100.48 ॥&lt;br&gt;&#xA;तेषां गुप्तिपरीहारैः कच्चित्ते भरणं कृतम्।&lt;br&gt;&#xA;रक्ष्या हि राज्ञा धर्मेण सर्वे विषयवासिनः ॥ 2.100.49 ॥&lt;br&gt;&#xA;कच्चित् स्त्रियः सान्त्वयसि कच्चित्ताश्च सुरक्षिताः।&lt;br&gt;&#xA;कच्चिन्न श्रद्दधास्यासां कच्चिद् गुह्यं न भाषसे ॥ 2.100.50 ॥&lt;br&gt;&#xA;कच्चिन्नागवनं गुप्तं कच्चित्ते सन्ति धेनुकाः।&lt;br&gt;&#xA;कच्चिन्न गणिकाश्वानां कुञ्जराणां च तृप्यसि ॥ 2.100.51 ॥&lt;br&gt;&#xA;कच्चिद्दर्शयसे नित्यं मनुष्याणां विभूषितम्।&lt;br&gt;&#xA;उत्थायोत्थाय पूर्वाह्णे राजपुत्र महापथे ॥ 2.100.52 ॥&lt;br&gt;&#xA;कच्चिन्न सर्वे कर्मान्ताः प्रत्यक्षास्तेऽविशङ्कया।&lt;br&gt;&#xA;सर्वे वा पुनरुत्सृष्टा मध्यमेवात्र कारणम् ॥ 2.100.53 ॥&lt;br&gt;&#xA;कच्चित् सर्वाणि दुर्गाणि धनधान्यायुधोदकैः।&lt;br&gt;&#xA;यन्त्रैश्च परिपूर्णानि तथा शिल्पिधनुर्द्धरै ॥ 2.100.54 ॥&lt;br&gt;&#xA;आयस्ते विपुलः कच्चित् कच्चिदल्पतरो व्ययः।&lt;br&gt;&#xA;अपात्रेषु न ते कच्चित्कोशो गच्छति राघव ॥ 2.100.55 ॥&lt;br&gt;&#xA;देवतार्थे च पित्रर्थे ब्राह्मणाभ्यागतेषु च।&lt;br&gt;&#xA;योधेषु मित्रवर्गेषु कच्चिद्गच्छति ते व्ययः ॥ 2.100.56 ॥&lt;br&gt;&#xA;कच्चिदार्य्यो विशुद्धात्माऽऽक्षारितश्चोरकर्मणा।&lt;br&gt;&#xA;अपृष्टः शास्त्रकुशलैर्न लोभाद्वध्यते शुचिः ॥ 2.100.57 ॥&lt;br&gt;&#xA;गृहीतश्चैव पृष्टश्च काले दृष्टः सकारणः।&lt;br&gt;&#xA;कच्चिन्न मुच्यते चोरो धनलोभान्नरर्षभ ॥ 2.100.58 ॥&lt;br&gt;&#xA;व्यसने कच्चिदाढ्यस्य दुर्गतस्य च राघव।&lt;br&gt;&#xA;अर्थं विरागाः पश्यन्ति तवामात्या बहुश्रुताः ॥ 2.100.59 ॥&lt;br&gt;&#xA;यानि मिथ्याभिशस्तानां पतन्त्यस्राणि राघव।&lt;br&gt;&#xA;तानि पुत्रपशून् घ्नन्ति प्रीत्यर्थमनुशासतः ॥ 2.100.60 ॥&lt;br&gt;&#xA;कच्चिद् वृद्धांश्च बालांश्च वैद्यमुख्यांश्च राघव।&lt;br&gt;&#xA;दानेन मनसा वाचा त्रिभिरेतैर्बुभूषसे ॥ 2.100.61 ॥&lt;br&gt;&#xA;कच्चिद्गुरूंश्च वृद्धांश्च तापसान् देवतातिथीन्।&lt;br&gt;&#xA;चैत्यांश्च सर्वान् सिद्धार्थान् ब्राह्मणांश्च नमस्यसि ॥ 2.100.62 ॥&lt;br&gt;&#xA;कच्चिदर्थेन वा धर्ममर्थं धर्मेण वा पुनः।&lt;br&gt;&#xA;उभौ वा प्रीतिलोभेन कामेन च न बाधसे ॥ 2.100.63 ॥&lt;br&gt;&#xA;कच्चिदर्थं च धर्मं च कामं च जयतां वर।&lt;br&gt;&#xA;विभज्य काले कालज्ञ सर्वान् वरद सेवसे ॥ 2.100.64 ॥&lt;br&gt;&#xA;कच्चित्ते ब्राह्मणाः शर्म सर्वशास्त्रार्थकोविदाः।&lt;br&gt;&#xA;आशंसन्ते महाप्राज्ञ पौरजानपदैः सह ॥ 2.100.65 ॥&lt;br&gt;&#xA;नास्तिक्यमनृतं क्रोधं प्रमादं दीर्घसूत्रताम्।&lt;br&gt;&#xA;अदर्शनं ज्ञानवतामालस्यं पञ्चवृत्तिताम् ॥ 2.100.66 ॥&lt;br&gt;&#xA;एकचिन्तनमर्थानामनर्थज्ञैश्च मन्त्रणम्।&lt;br&gt;&#xA;निश्चितानामनारम्भं मन्त्रस्यापरिरक्षणम् ॥ 2.100.67 ॥&lt;br&gt;&#xA;मङ्गलस्याप्रयोगं च प्रत्युत्थानं च सर्वतः।&lt;br&gt;&#xA;कच्चित्त्वं वर्जयस्येतान् राजदोषांश्चतुर्दश ॥ 2.100.68 ॥&lt;br&gt;&#xA;दश पञ्च चतुर्वर्गान् सप्तवर्गं च तत्त्वतः।&lt;br&gt;&#xA;अष्टवर्गं त्रिवर्गं च विद्यास्तिस्रश्च राघव ॥ 2.100.69 ॥&lt;br&gt;&#xA;इन्द्रियाणां जयं बुद्ध्वा षाङ्गुण्यं दैवमानुषम्।&lt;br&gt;&#xA;कृत्यं विंशतिवर्गञ्च तथा प्रकृतिमण्डलम् ॥ 2.100.70 ॥&lt;br&gt;&#xA;यात्रादण्डविधानञ्च द्वियोनी सन्धिविग्रहौ।&lt;br&gt;&#xA;कच्चिदेतान् महाप्राज्ञ यथावदनुमन्यसे ॥ 2.100.71 ॥&lt;br&gt;&#xA;मन्त्रिभिस्त्वं यथोद्दिष्टैश्चतुर्भिस्त्रिभिरेव वा।&lt;br&gt;&#xA;कच्चित् समस्तैर्व्यस्तैश्च मन्त्र मन्त्रयसे मिथः ॥ 2.100.72 ॥&lt;br&gt;&#xA;कच्चित्ते सफला वेदाः कच्चित्ते सफलाः क्रियाः।&lt;br&gt;&#xA;कच्चित्ते सफला दाराः कच्चित्ते सफलं श्रुतम् ॥ 2.100.73 ॥&lt;br&gt;&#xA;कच्चिदेषैव ते बुद्धिर्यथोक्ता मम राघव।&lt;br&gt;&#xA;आयुष्या च यशस्या च धर्मकामार्थसंहिता ॥ 2.100.74 ॥&lt;br&gt;&#xA;यां वृत्तिं वर्त्तते तातो यां च नः प्रपितामहाः।&lt;br&gt;&#xA;तां वृत्तिं वर्त्तसे कच्चिद्या च सत्पथगा शुभा ॥ 2.100.75 ॥&lt;br&gt;&#xA;कच्चित् स्वादु कृतं भोज्यमेको नाश्नासि राघव।&lt;br&gt;&#xA;कच्चिदाशंसमानेभ्यो मित्रेभ्यः सम्प्रयच्छसि ॥ 2.100.76 ॥&lt;br&gt;&#xA;राजा तु धर्मेण हि पालयित्वा महामतिर्दण्डधरः प्रजानाम्।&lt;br&gt;&#xA;अवाप्य कृत्स्नां वसुधां यथावदितश्च्युतः स्वर्गमुपैति विद्वान् ॥ 2.100.77 ॥&lt;/p&gt;</description>
    </item>
    <item>
      <title>१०१ दशरथनिर्याणकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/101_dasharathaniryANakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/101_dasharathaniryANakathanam/</guid>
      <description>&lt;p&gt;रामस्य वचनं श्रुत्वा भरतः प्रत्युवाच ह।&lt;br&gt;&#xA;किं मे धर्माद्विहीनस्य राजधर्मः करिष्यति ॥ 2.101.1 ॥&lt;br&gt;&#xA;शाश्वतोऽयं सदा धर्म्मः स्थितोऽस्मासु नरर्षभ।&lt;br&gt;&#xA;ज्येष्ठपुत्रे स्थिते राजन्न कनीयान् नृपो भवेत् ॥ 2.101.2 ॥&lt;br&gt;&#xA;स समृद्धां मया सार्द्धमयोध्यां गच्छ राघव।&lt;br&gt;&#xA;अभिषेचय चात्मानं कुलस्यास्य भवाय नः ॥ 2.101.3 ॥&lt;br&gt;&#xA;राजानं मानुषं प्राहुर्देवत्वे स मतो मम।&lt;br&gt;&#xA;यस्य धर्मार्थसहितं वृत्तमाहुरमानुषम् ॥ 2.101.4 ॥&lt;br&gt;&#xA;केकयस्थे च मयि तु त्वयि चारण्यमाश्रिते।&lt;br&gt;&#xA;दिवमार्यो गतो राजा यायजूकः सतां मतः ॥ 2.101.5 ॥&lt;br&gt;&#xA;निष्क्रान्तमात्रे भवति सहसीते सलक्ष्मणे।&lt;br&gt;&#xA;दुःखशोकाभिभूतस्तु राजा त्रिदिवमभ्यगात् ॥ 2.101.6 ॥&lt;br&gt;&#xA;उत्तिष्ठ पुरुषव्याघ्र क्रियतामुदकं पितुः।&lt;br&gt;&#xA;अहं चायं च शत्रुघ्नः पूर्वमेव कृतोदकौ ॥ 2.101.7 ॥&lt;br&gt;&#xA;प्रियेण खलु दत्तं हि पितृलोकेषु राघव।&lt;br&gt;&#xA;अक्षय्यं भवतीत्याहुर्भवांश्चैव पितुः प्रियः ॥ 2.101.8 ॥&lt;br&gt;&#xA;त्वामेव शोचंस्तव दर्शनेप्सुस्त्वय्येव सक्तामनिवर्त्य बुद्धिम्।&lt;br&gt;&#xA;त्वया विहीनस्तव शोकरुग्णस्त्वां संस्मरन्नस्तमितः पिता ते ॥ 2.101.9 ॥&lt;/p&gt;</description>
    </item>
    <item>
      <title>१०२ निवापाञ्जलिदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/102_nivApAnjalidAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/102_nivApAnjalidAnam/</guid>
      <description>&lt;p&gt;तां श्रुत्वा करुणां वाचं पितुर्मरणसंहिताम्।&lt;br&gt;&#xA;राघवो भरतेनोक्तां बभूव गतचेतनः ॥ 2.102.1 ॥&lt;br&gt;&#xA;तं तु वज्रमिवोत्सृष्टमाहवे दानवारिणा।&lt;br&gt;&#xA;वाग्वज्रं भरतेनोक्तममनोज्ञं परन्तपः ॥ 2.102.2 ॥&lt;br&gt;&#xA;प्रगृह्य बाहू रामो वै पुष्पिताग्रो यथा द्रुमः।&lt;br&gt;&#xA;वने परशुना कृत्तस्तथा भुवि पपात ह ॥ 2.102.3 ॥&lt;br&gt;&#xA;तथा निपतितं रामं जगत्यां जगतीपतिम्।&lt;br&gt;&#xA;कूलघातपरिश्रान्तं प्रसुप्तमिव कुञ्जरम् ॥ 2.102.4 ॥&lt;br&gt;&#xA;भ्रातरस्ते महेष्वासं सर्वतः शोककर्शितम्।&lt;br&gt;&#xA;रुदन्तः सह वैदेह्या सिषिचुः सलिलेन वै ॥ 2.102.5 ॥&lt;br&gt;&#xA;स तु सञ्ज्ञां पुनर्लब्ध्वा नेत्राभ्यामास्रमुत्सृजन्।&lt;br&gt;&#xA;उपाक्रामत काकुत्स्थः कृपणं बहु भाषितुम् ॥ 2.102.6 ॥&lt;br&gt;&#xA;स रामः स्वर्गतं श्रुत्वा पितरं पृथिवीपतिम्।&lt;br&gt;&#xA;उवाच भरतं वाक्यं धर्मात्मा धर्मसंहितम् ॥ 2.102.7 ॥&lt;br&gt;&#xA;किं करिष्याम्ययोध्यायां ताते दिष्टां गतिं गते।&lt;br&gt;&#xA;कस्तां राजवराद्धीनामयोध्यां पालयिष्यति ॥ 2.102.8 ॥&lt;br&gt;&#xA;किं नु तस्य मया कार्य्यं दुर्जातेन महात्मनः।&lt;br&gt;&#xA;यो मृतो मम शोकेन मया चापि न संस्कृतः ॥ 2.102.9 ॥&lt;br&gt;&#xA;अहो भरत सिद्धार्थो येन राजा त्वयाऽनघ।&lt;br&gt;&#xA;शत्रुघ्नेन च सर्वेषु प्रेतकृत्येषु सत्कृतः ॥ 2.102.10 ॥&lt;br&gt;&#xA;निष्प्रधानामनेकाग्रां नरेन्द्रेण विना कृताम्।&lt;br&gt;&#xA;निवृत्तवनवासोपि नायोध्यां गन्तुमुत्सहे ॥ 2.102.11 ॥&lt;br&gt;&#xA;समाप्तवनवासं मामयोध्यायां परन्तप।&lt;br&gt;&#xA;को नु शासिष्यति पुनस्ताते लोकान्तरं गते ॥ 2.102.12 ॥&lt;br&gt;&#xA;पुरा प्रेक्ष्य सुवृत्तं मां पिता यान्याह सान्त्वयन्।&lt;br&gt;&#xA;वाक्यानि तानि श्रोष्यामि कुतः कर्णसुखान्यहम् ॥ 2.102.13 ॥&lt;br&gt;&#xA;एवमुक्त्वा स भरतं भार्यामभ्येत्य राघवः।&lt;br&gt;&#xA;उवाच शोकसन्तप्तः पूर्णचन्द्रनिभाननाम् ॥ 2.102.14 ॥&lt;br&gt;&#xA;सीते मृतस्ते श्वशुरः पित्रा हीनोऽसि लक्ष्मण।&lt;br&gt;&#xA;भरतो दुःखमाचष्टे स्वर्गतं पृथिवीपतिम् ॥ 2.102.15 ॥&lt;br&gt;&#xA;ततो बहुगुणं तेषां बाष्पं नेत्रेष्वजायत।&lt;br&gt;&#xA;तथा ब्रुवति काकुत्स्थे कुमाराणां यशस्विनाम् ॥ 2.102.16 ॥&lt;br&gt;&#xA;ततस्ते भ्रातरः सर्वे भृशमाश्वास्य राघवम्।&lt;br&gt;&#xA;अब्रुवन् जगतीभर्त्तुः क्रियतामुदकं पितुः ॥ 2.102.17 ॥&lt;br&gt;&#xA;सा सीता श्वशुरं श्रुत्वा स्वर्गलोकगतं नृपम्।&lt;br&gt;&#xA;नेत्राभ्यामश्रुपूर्णाभ्यामशकन्नेक्षितुं पतिम् ॥ 2.102.18 ॥&lt;br&gt;&#xA;सान्त्वयित्वा तु तां रामो रुदन्तीं जनकात्मजाम्।&lt;br&gt;&#xA;उवाच लक्ष्मणं तत्र दुःखितो दुःखितं वचः ॥ 2.102.19 ॥&lt;br&gt;&#xA;आनयेङ्गुदिपिण्याकं चीरमाहर चोत्तरम्।&lt;br&gt;&#xA;जलक्रियार्थं तातस्य गमिष्यामि महात्मनः ॥ 2.102.20 ॥&lt;br&gt;&#xA;सीता पुरस्ताद्व्रजतुत्वमेनामभितो व्रज।&lt;br&gt;&#xA;अहं पश्चाद्गमिष्यामि गतिर्ह्येषा सुदारुणा ॥ 2.102.21 ॥&lt;br&gt;&#xA;ततो नित्यानुगस्तेषां विदितात्मा महामतिः।&lt;br&gt;&#xA;मृदुर्दान्तश्च शान्तश्च रामे च दृढभक्तिमान् ॥ 2.102.22 ॥&lt;br&gt;&#xA;सुमन्त्रस्तैर्नृपसुतैः सार्द्धमाश्वास्य राघवम्।&lt;br&gt;&#xA;अवातारयदालम्ब्य नदीं मन्दाकिनीं शिवाम् ॥ 2.102.23 ॥&lt;br&gt;&#xA;ते सुतीर्थां ततः कृच्छ्रादुपागम्य यशस्विनः।&lt;br&gt;&#xA;नदीं मन्दाकिनीं रम्यां सदा पुष्पितकाननाम् ॥ 2.102.24 ॥&lt;br&gt;&#xA;शीघ्रस्रोतसमासाद्य तीर्थं शिवमकर्द्दमम्।&lt;br&gt;&#xA;सिषिचुस्तूदकं राज्ञे तत्रैतत्ते भवत्विति ॥ 2.102.25 ॥&lt;br&gt;&#xA;प्रगृह्य च महीपालो जलपूरितमञ्जलिम्।&lt;br&gt;&#xA;दिशं याम्यामभिमुखो रुदन् वचनमब्रवीत् ॥ 2.102.26 ॥&lt;br&gt;&#xA;एतत्ते राजशार्दूल विमलं तोयमक्षयम्।&lt;br&gt;&#xA;पितृलोकगतस्याद्य मद्दत्तमुपतिष्ठतु ॥ 2.102.27 ॥&lt;br&gt;&#xA;ततो मन्दाकिनीतीरात् प्रत्युत्तीर्य्य स राघवः।&lt;br&gt;&#xA;पितुश्चकार तेजस्वी निवापं भ्रातृभिः सह ॥ 2.102.28 ॥&lt;br&gt;&#xA;ऐङ्गुदं बदरीमिश्रं पिण्याकं दर्भसंस्तरे।&lt;br&gt;&#xA;न्यस्य रामः सुदुःखार्त्तो रुदन् वचनमब्रवीत् ॥ 2.102.29 ॥&lt;br&gt;&#xA;इदं भुङ्क्ष्व महाराज प्रीतो यदशना वयम्।&lt;br&gt;&#xA;यदन्नः पुरुषो भवति तदन्नास्तस्य देवताः ॥ 2.102.30 ॥&lt;br&gt;&#xA;ततस्तेनैव मार्गेण प्रत्युत्तीर्य्य नदीतटात्।&lt;br&gt;&#xA;आरुरोह नरव्याघ्रो रम्यसानुं महीधरम् ॥ 2.102.31 ॥&lt;br&gt;&#xA;ततः पर्णकुटीद्वारमासाद्य जगतीपतिः।&lt;br&gt;&#xA;परिजग्राह बाहुभ्यामुभौ भरतलक्ष्मणौ ॥ 2.102.32 ॥&lt;br&gt;&#xA;तेषां तु रुदतां शब्दात् प्रतिश्रुत्कोऽभवद्गिरौ।&lt;br&gt;&#xA;भ्रातॄणां सह वैदेह्याः सिंहानामिव नर्दताम् ॥ 2.102.33 ॥&lt;br&gt;&#xA;महाबलानां रुदतां कुर्वतामुदकं पितुः।&lt;br&gt;&#xA;विज्ञाय तुमुलं शब्दं त्रस्ता भरतसैनिकाः ॥ 2.102.34 ॥&lt;br&gt;&#xA;अब्रुवंश्चापि रामेण भरतः सङ्गतो ध्रुवम्।&lt;br&gt;&#xA;तेषामेव महाञ्छब्दः शोचतां पितरं मृतम् ॥ 2.102.35 ॥&lt;br&gt;&#xA;अथ वासान् परित्यज्य तं सर्वेऽभिमुखाः स्वनम्।&lt;br&gt;&#xA;अप्येकमनसो जग्मुर्यथास्थानं प्रधाविताः ॥ 2.102.36 ॥&lt;br&gt;&#xA;हयैरन्ये गजैरन्ये रथैरन्ये स्वलङ्कृतैः।&lt;br&gt;&#xA;सुकुमारास्तथैवान्ये पद्भिरेव नरा ययुः ॥ 2.102.37 ॥&lt;br&gt;&#xA;अचिरप्रोषितं रामं चिरविप्रोषितं यथा।&lt;br&gt;&#xA;द्रष्टुकामो जनः सर्वो जगाम सहसाश्रमम् ॥ 2.102.38 ॥&lt;br&gt;&#xA;भ्रातॄणां त्वरितास्तत्र द्रष्टुकामाः समागमम्।&lt;br&gt;&#xA;ययुर्बहुविधैर्यानैः खुरनेमिस्वनाकुलैः ॥ 2.102.39 ॥&lt;br&gt;&#xA;सा भूमिर्बहुभिर्यानैः खुरनेमिसमाहता।&lt;br&gt;&#xA;मुमोच तुमुलं शब्दं द्यौरिवाभ्रसमागमे ॥ 2.102.40 ॥&lt;br&gt;&#xA;तेन वित्रासिता नागाः करेणुपरिवारिताः।&lt;br&gt;&#xA;आवासयन्तो गन्धेन जग्मुरन्यद्वनं ततः ॥ 2.102.41 ॥&lt;br&gt;&#xA;वराहवृकसङ्घाश्च महिषाः सर्प्पवानराः।&lt;br&gt;&#xA;व्याघ्रगोकर्णगवयाः वित्रेसुः पृषतैः सह ॥ 2.102.42 ॥&lt;br&gt;&#xA;रथाङ्गसाह्वा नत्यूहाः हंसाः कारण्डवाः प्लवाः।&lt;br&gt;&#xA;तथा पुंस्कोकिलाः क्रौञ्चा विसञ्ज्ञा भेजिरे दिशः ॥ 2.102.43 ॥&lt;br&gt;&#xA;तेन शब्देन वित्रस्तैराकाशं पक्षिभिर्वृतम्।&lt;br&gt;&#xA;मनुष्यैरावृता भूमिरुभयं प्रबभौ तदा ॥ 2.102.44 ॥&lt;br&gt;&#xA;ततस्तं पुरुषव्याघ्रं यशस्विनमरिन्दमम्।&lt;br&gt;&#xA;आसीनं स्थण्डिले रामं ददर्श सहसा जनः ॥ 2.102.45 ॥&lt;br&gt;&#xA;विगर्हमाणः कैकेयीं सहितो मन्थरामपि।&lt;br&gt;&#xA;अभिगम्य जनो रामं बाष्पपूर्णमुखोऽभवत् ॥ 2.102.46 ॥&lt;br&gt;&#xA;तान्नरान् बाष्पपूर्णाक्षान् समीक्ष्याथ सुदुःखितान्।&lt;br&gt;&#xA;पर्य्यष्वजत धर्मज्ञः पितृवन्मातृवच्च सः ॥ 2.102.47 ॥&lt;br&gt;&#xA;स तत्र काञ्च्चित् परिषस्वजे नरान्नराश्च केचित्तु तमभ्यवादयन्।&lt;br&gt;&#xA;चकार सर्वान् सवयस्य बान्धवान् यथार्हमासाद्य तदा नृपात्मजः ॥ 2.102.48 ॥&lt;br&gt;&#xA;स तत्र तेषां रुदतां महात्मनां भुवं च खं चानुनिनादयन् स्वनः।&lt;br&gt;&#xA;गुहा गिरीणां च दिशश्च सन्ततं मृदङ्गघोषप्रतिमः प्रशुश्रुवे ॥ 2.102.49 ॥&lt;/p&gt;</description>
    </item>
    <item>
      <title>१०३ रामादीनां शोकः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/103_rAmAdInAM_shokaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/103_rAmAdInAM_shokaH/</guid>
      <description>&lt;p&gt;वसिष्ठः पुरतः कृत्वा दारान् दशरथस्य च।&lt;br&gt;&#xA;अभिचक्राम तं देशं रामदर्शनतर्षितः ॥ 2.103.1 ॥&lt;br&gt;&#xA;राजपत्न्यश्च गच्छन्त्यो मन्दं मन्दाकिनीं प्रति।&lt;br&gt;&#xA;ददृशुस्तत्र तत्तीर्थं रामलक्ष्मणसेवितम् ॥ 2.103.2 ॥&lt;br&gt;&#xA;कौसल्या बाष्पपूर्णेन मुखेन परिशुष्यता।&lt;br&gt;&#xA;सुमित्रामब्रवीद्दीना याश्चान्या राजयोषितः ॥ 2.103.3 ॥&lt;br&gt;&#xA;इदं तेषामनाथानां क्लिष्टमक्लिष्टकर्मणाम्।&lt;br&gt;&#xA;वने प्राक्केवलं तीर्थं ये ते निर्विषयीकृताः ॥ 2.103.4 ॥&lt;br&gt;&#xA;इतः सुमित्रे पुत्रस्ते सदा जलमतन्द्रितः।&lt;br&gt;&#xA;स्वयं हरति सौमित्रिर्मम पुत्रस्य कारणात् ॥ 2.103.5 ॥&lt;br&gt;&#xA;जघन्यमपि ते पुत्रः कृतवान्न तु गर्हितः।&lt;br&gt;&#xA;भ्रातुर्यदर्थसहितं सर्वं तद्विहितं गुणैः ॥ 2.103.6 ॥&lt;br&gt;&#xA;अद्यायमपि ते पुत्रः क्लेशानामतथोचितः।&lt;br&gt;&#xA;नीचानर्थसमाचारं सज्जं कर्म प्रमुञ्चतु ॥ 2.103.7 ॥&lt;br&gt;&#xA;दक्षिणाग्रेषु दर्भेषु सा ददर्श महीतले।&lt;br&gt;&#xA;पितुरिङ्गुदिपिण्याकं न्यस्तमायतलोचना ॥ 2.103.8 ॥&lt;br&gt;&#xA;तं भूमौ पितुरार्तेन न्यस्तं रामेण वीक्ष्य सा।&lt;br&gt;&#xA;उवाच देवी कौसल्या सर्वा दशरथस्त्रियः ॥ 2.103.9 ॥&lt;br&gt;&#xA;इदमिक्ष्वाकुनाथस्य राघवस्य महात्मनः।&lt;br&gt;&#xA;राघवेण पितुर्दत्तं पश्यतैतद्यथाविधि ॥ 2.103.10 ॥&lt;br&gt;&#xA;तस्य देवसमानस्य पार्थिवस्य महात्मनः।&lt;br&gt;&#xA;नैतदौपयिकं मन्ये भुक्तभोगस्य भोजनम् ॥ 2.103.11 ॥&lt;br&gt;&#xA;चतुरन्तां महीं भुक्त्वा महेन्द्रसदृशो विभुः।&lt;br&gt;&#xA;कथमिङ्गुदिपिण्याकं स भुङ्क्ते वसुधाधिपः ॥ 2.103.12 ॥&lt;br&gt;&#xA;अतो दुःखतरं लोके न किञ्चित् प्रतिभाति मा।&lt;br&gt;&#xA;यत्र रामः पितुर्दद्यादिङ्गुदीक्षोदमृद्धिमान् ॥ 2.103.13 ॥&lt;br&gt;&#xA;रामेणेङ्गुदिपिण्याकं पितुर्दत्तं समीक्ष्य मे।&lt;br&gt;&#xA;कथं दुःखेन हृदयं न स्फोटति सहस्रधा ॥ 2.103.14 ॥&lt;br&gt;&#xA;श्रुतिस्तु खल्वियं सत्या लौकिकी प्रतिभाति मा।&lt;br&gt;&#xA;यदन्नः पुरुषो भवति तदन्नास्तस्य देवताः ॥ 2.103.15 ॥&lt;br&gt;&#xA;एवमार्त्तां सपत्न्यस्ता जग्मुराश्वास्य तां तदा।&lt;br&gt;&#xA;ददृशुश्चाश्रमे रामं स्वर्गच्युतमिवामरम् ॥ 2.103.16 ॥&lt;br&gt;&#xA;सर्वभोगैः परित्यक्तं रामं सम्प्रेक्ष्य मातरः।&lt;br&gt;&#xA;आर्त्ता मुमुचुरश्रूणि सस्वरं शोककर्शिताः ॥ 2.103.17 ॥&lt;br&gt;&#xA;तासां रामः समुत्थाय जग्राह चरणान् शुभान्।&lt;br&gt;&#xA;मातॄणां मनुजव्याघ्रः सर्वासां सत्यसङ्गरः ॥ 2.103.18 ॥&lt;br&gt;&#xA;ताः पाणिभिः सुखस्पर्शैर्मृद्वङ्गुलितलैः शुभैः।&lt;br&gt;&#xA;प्रममार्जू रजः पृष्ठाद्रामस्यायतलोचनाः ॥ 2.103.19 ॥&lt;br&gt;&#xA;सौमित्रिरपि ताः सर्वाः मातॄः सम्प्रेक्ष्य दुःखितः।&lt;br&gt;&#xA;अभ्यवादयतासक्तं शनै रामादनन्तरम् ॥ 2.103.20 ॥&lt;br&gt;&#xA;यथा रामे तथा तस्मिन् सर्वा ववृतिरे स्त्रियः।&lt;br&gt;&#xA;वृत्तिं दशरथाज्जाते लक्ष्मणे शुभलक्षणे ॥ 2.103.21 ॥&lt;br&gt;&#xA;सीतापि चरणांस्तासामुपसङ्गृह्य दुःखिता।&lt;br&gt;&#xA;श्वश्रूणामश्रुपूर्णाक्षी सा बभूवाग्रतः स्थिता ॥ 2.103.22 ॥&lt;br&gt;&#xA;तां परिष्वज्य दुःखार्त्तां माता दुहितरं यथा।&lt;br&gt;&#xA;वनवासकृशां दीनां कौसल्या वाक्यमब्रवीत् ॥ 2.103.23 ॥&lt;br&gt;&#xA;विदेहराजस्य सुता स्नुषा दशरथस्य च।&lt;br&gt;&#xA;रामपत्नी कथं दुःखं सम्प्राप्ता निर्जने वने ॥ 2.103.24 ॥&lt;br&gt;&#xA;पद्ममातपसन्तप्तं परिक्लिष्टमिवोत्पलम्।&lt;br&gt;&#xA;काञ्चनं रजसा ध्वस्तं क्लिष्टं चन्द्रमिवाम्बुदैः ॥ 2.103.25 ॥&lt;br&gt;&#xA;मुखं ते प्रेक्ष्य मां शोको दहत्यग्निरिवाश्रयम् भृशं मनसि वैदेहि व्यसनारणिसम्भवः ॥ 2.103.26 ॥&lt;br&gt;&#xA;ब्रुवन्त्यामेवमार्त्तायां जनन्यां भरताग्रजः।&lt;br&gt;&#xA;पादावासाद्य जग्राह वसिष्ठस्य च राघवः ॥ 2.103.27 ॥&lt;br&gt;&#xA;पुरोहितस्याग्निसमस्य वै तदा बृहस्पतेरिन्द्र इवामराधिपः।&lt;br&gt;&#xA;प्रगृह्य पादौ सुसमृद्धतेजसः सहैव तेनोपविवेश राघवः ॥ 2.103.28 ॥&lt;br&gt;&#xA;ततो जघन्यं सहितैः समन्त्रिभिः पुरप्रधानैश्च सहैव सैनिकैः।&lt;br&gt;&#xA;जनेन धर्मज्ञतमेन धर्मवानुपोपविष्टो भरतस्तदाग्रजम् ॥ 2.103.29 ॥&lt;br&gt;&#xA;उपोपविष्टस्तु तथा स वीर्यवांस्तपस्विवेषेण समीक्ष्य राघवम्।&lt;br&gt;&#xA;श्रिया ज्वलन्तं भरतः कृताञ्जलिर्यथा महेन्द्रः प्रयतः प्रजापतिम् ॥ 2.103.30 ॥&lt;br&gt;&#xA;किमेष वाक्यं भरतोऽद्य राघवं प्रणम्य सत्कृत्य च साधु वक्ष्यति।&lt;br&gt;&#xA;इतीव तस्यार्यजनस्य तत्त्वतो बभूव कौतूहलमुत्तमं तदा ॥ 2.103.31 ॥&lt;br&gt;&#xA;स राघवः सत्यधृतिश्च लक्ष्मणो महानुभवो भरतश्च धार्मिकः।&lt;br&gt;&#xA;वृताः सुहृद्भिश्च विरेजुरध्वरे यथा सदस्यैः सहितास्त्रयोऽग्नयः ॥ 2.103.32 ॥&lt;/p&gt;</description>
    </item>
    <item>
      <title>१०४ रामकौसल्यादीनां संभाषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/104_rAmakausalyAdInAM_saMbhAShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/104_rAmakausalyAdInAM_saMbhAShaNam/</guid>
      <description>&lt;p&gt;तं तु रामः समाज्ञाय भ्रातरं गुरुवत्सलम्।&lt;br&gt;&#xA;लक्ष्मणेन सह भ्रात्रा प्रष्टुं समुपचक्रमे ॥ 2.104.1 ॥&lt;br&gt;&#xA;किमेतदिच्छेयमहं श्रोतुं प्रव्याहृतं त्वया।&lt;br&gt;&#xA;यस्मात्त्वमागतो देशमिमं चीरजटाजिनी ॥ 2.104.2 ॥&lt;br&gt;&#xA;किं निमित्तमिमं देशं कृष्णाजिनजटाधरः।&lt;br&gt;&#xA;हित्वा राज्यं प्रविष्टस्त्वं तत्सर्वं वक्तुमर्हसि ॥ 2.104.3 ॥&lt;br&gt;&#xA;इत्युक्तः कैकयीपुत्रः काकुत्स्थेन महात्मना।&lt;br&gt;&#xA;प्रगृह्य बलवद्भूयः प्राञ्जलिर्वाक्यमब्रवीत् ॥ 2.104.4 ॥&lt;br&gt;&#xA;आर्य्यं तातः परित्यज्य कृत्वा कर्म सुदुष्करम्।&lt;br&gt;&#xA;गतः स्वर्गं महाबाहुः पुत्रशोकाभिपीडितः ॥ 2.104.5 ॥&lt;br&gt;&#xA;स्त्रिया नियुक्तः कैकेय्या मम मात्रा परन्तप।&lt;br&gt;&#xA;चकार सुमहत्पापमिदमात्मयशोहरम् ॥ 2.104.6 ॥&lt;br&gt;&#xA;सा राज्यफलमप्राप्य विधवा शोककर्शिता।&lt;br&gt;&#xA;पतिष्यति महाघोरे निरये जननी मम ॥ 2.104.7 ॥&lt;br&gt;&#xA;तस्य मे दासभूतस्य प्रसादं कर्त्तुमर्हसि।&lt;br&gt;&#xA;अभिषिञ्चस्व चाद्यैव राज्येनप मघवानिव ॥ 2.104.8 ॥&lt;br&gt;&#xA;इमाः प्रकृतयः सर्वा विधवा मातरश्च याः।&lt;br&gt;&#xA;त्वत्सकाशमनुप्राप्ताः प्रसादं कर्त्तुमर्हसि ॥ 2.104.9 ॥&lt;br&gt;&#xA;तदानुपूर्व्या युक्तं च युक्तं चात्मनि मानद।&lt;br&gt;&#xA;राज्यं प्राप्नुहि धर्मेण सकामान् सुहृदः कुरु ॥ 2.104.10 ॥&lt;br&gt;&#xA;भवत्वविधवा भूमिः समग्रा पतिना त्वया।&lt;br&gt;&#xA;शशिना विमलेनेव शारदी रजनी यथा ॥ 2.104.11 ॥&lt;br&gt;&#xA;एभिश्च सचिवैः सार्द्धं शिरसा याचितो मया।&lt;br&gt;&#xA;भ्रातुः शिष्यस्य दासस्य प्रसादं कर्त्तुमर्हसि ॥ 2.104.12 ॥&lt;br&gt;&#xA;तदिदं शाश्वतं पित्र्यं सर्वं प्रकृतिमण्डलम्।&lt;br&gt;&#xA;पूजितं पुरुषव्याघ्र नातिक्रमितुमर्हसि ॥ 2.104.13 ॥&lt;br&gt;&#xA;एवमुक्त्वा महाबाहुः सबाष्पः कैकयीसुतः।&lt;br&gt;&#xA;रामस्य शिरसा पादौ जग्राह विधिवत्पुनः ॥ 2.104.14 ॥&lt;br&gt;&#xA;तं मत्तमिव मातङ्गं निःश्वसन्तं पुनःपुनः।&lt;br&gt;&#xA;भ्रातरं भरतं रामः परिष्वज्येदमब्रवीत् ॥ 2.104.15 ॥&lt;br&gt;&#xA;कुलीनः सत्त्वसम्पन्नस्तेजस्वी चरितव्रतः।&lt;br&gt;&#xA;राज्यहेतोः कथं पापमाचरेत्त्वद्विधो जनः ॥ 2.104.16 ॥&lt;br&gt;&#xA;न दोषं त्वयि पश्यामि सूक्ष्ममप्यरिसूदन।&lt;br&gt;&#xA;न चापि जननीं बाल्यात्त्वं विगर्हितुमर्हसि ॥ 2.104.17 ॥&lt;br&gt;&#xA;कामकारो महाप्राज्ञ गुरूणां सर्वदाऽनघ।&lt;br&gt;&#xA;उपपन्नेषु दारेषु पुत्रेषु च विधीयते ॥ 2.104.18 ॥&lt;br&gt;&#xA;वयमस्य यथा लोके सङ्ख्याताः सौम्य साधुभिः।&lt;br&gt;&#xA;भार्य्याः पुत्राश्च शिष्याश्च त्वमनु ज्ञातुमर्हसि ॥ 2.104.19 ॥&lt;br&gt;&#xA;वने वा चीरवसनं सौम्य कृष्णाजिनाम्बरम्।&lt;br&gt;&#xA;राज्ये वापि महाराजो मां वासयितुमीश्वरः ॥ 2.104.20 ॥&lt;br&gt;&#xA;यावत्पितरि धर्मज्ञे गौरवं लोकसत्कृतम्।&lt;br&gt;&#xA;तावद्धर्मभृतां श्रेष्ठ जनन्यामपि गौरवम् ॥ 2.104.21 ॥&lt;br&gt;&#xA;एताभ्यां धर्मशीलाभ्यां वनं गच्छेति राघव।&lt;br&gt;&#xA;मातापितृभ्यामुक्तोऽहं कथमन्यत् समाचरे ॥ 2.104.22 ॥&lt;br&gt;&#xA;त्वया राज्यमयोध्यायां प्राप्तव्यं लोकसत्कृतम्।&lt;br&gt;&#xA;वस्तव्यं दण्डकारण्ये मया वल्कलवाससा ॥ 2.104.23 ॥&lt;br&gt;&#xA;एवं कृत्वा महाराजो विभागं लोकसन्निधौ।&lt;br&gt;&#xA;व्यादिश्य च महातेजा दिवं दशरथो गतः ॥ 2.104.24 ॥&lt;br&gt;&#xA;स च प्रमाणं धर्मात्मा राजा लोकगुरुस्तव।&lt;br&gt;&#xA;पित्रा दत्तं यथाभागमुपभोक्तुं त्वमर्हसि ॥ 2.104.25 ॥&lt;br&gt;&#xA;चतुर्दशसमाः सौम्य दण्डकारण्यमाश्रितः।&lt;br&gt;&#xA;उपभोक्ष्ये त्वहं दत्तं भागं पित्रा महात्मना ॥ 2.104.26 ॥&lt;br&gt;&#xA;यदब्रवीन्मां नरलोकसत्कृतः पिता महात्मा विबुधाधिपोपमः।&lt;br&gt;&#xA;तदेव मन्ये परमात्मनो हितं न सर्वलोकेश्वरभावमप्यहम् ॥ 2.104.27 ॥&lt;/p&gt;</description>
    </item>
    <item>
      <title>१०५ रामं प्रति भरतस्य प्रार्थना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/105_rAmaM_prati_bharatasya_prArthanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/105_rAmaM_prati_bharatasya_prArthanA/</guid>
      <description>&lt;p&gt;ततः पुरुषसिंहानां वृतानां तैः सुहृद्गणैः।&lt;br&gt;&#xA;शोचतामेव रजनी दुःखेन व्यत्यवर्त्तत ॥ 2.105.1 ॥&lt;br&gt;&#xA;रजन्यां सुप्रभातायां भ्रातरस्ते सुहृद्वृताः।&lt;br&gt;&#xA;मन्दाकिन्यां हुतं जप्यं कृत्वा राममुपागमन् ॥ 2.105.2 ॥&lt;br&gt;&#xA;तूष्णीं ते समुपासीना न कश्चित्किञ्चिदब्रवीत्।&lt;br&gt;&#xA;भरतस्तु सुहृन्मध्ये रामं वचनमब्रवीत् ॥ 2.105.3 ॥&lt;br&gt;&#xA;सान्त्विता मामिका माता दत्तं राज्यमिदं मम।&lt;br&gt;&#xA;तद्ददामि तवैवाहं भुङ्क्ष्व राज्यमकण्टकम् ॥ 2.105.4 ॥&lt;br&gt;&#xA;महतेवाम्बुवेगेन भिन्नः सेतुर्जलागमे।&lt;br&gt;&#xA;दुरावारं त्वदन्येन राज्यखण्डमिदं महत् ॥ 2.105.5 ॥&lt;br&gt;&#xA;गतिं खर इवाश्वस्य तार्क्ष्यस्येव पतत्त्रिणः।&lt;br&gt;&#xA;अनुगन्तुं न शक्तिर्मे गतिं तव महीपते ॥ 2.105.6 ॥&lt;br&gt;&#xA;सुजीवं नित्यशस्तस्य यः परैरुपजीव्यते।&lt;br&gt;&#xA;राम तेन तु दुर्जीवं यः परानुपजीवति ॥ 2.105.7 ॥&lt;br&gt;&#xA;यथा तु रोपितो वृक्षः पुरुषेण विवर्द्धितः।&lt;br&gt;&#xA;ह्रस्वकेन दुरारोहो रूढस्कन्धो महाद्रुमः ॥ 2.105.8 ॥&lt;br&gt;&#xA;स यथा पुष्पितो भूत्वा फलानि न विदर्शयेत्।&lt;br&gt;&#xA;स तां नानुभवेत्प्रीतिं यस्य हेतोः प्ररोपितः ॥ 2.105.9 ॥&lt;br&gt;&#xA;एषोपमा महाबाहो तमर्थं वेत्तुमर्हसि।&lt;br&gt;&#xA;यदि त्वमस्मान् वृषभो भर्त्ता भृत्यान्न शाधि हि ॥ 2.105.10 ॥&lt;br&gt;&#xA;श्रेणयस्त्वां महाराज पश्यन्त्वग्र्याश्च सर्वशः।&lt;br&gt;&#xA;प्रतपन्तमिवादित्यं राज्ये स्थितमरिन्दमम् ॥ 2.105.11 ॥&lt;br&gt;&#xA;तवाऽनुयाने काकुत्स्थ मत्ता नर्दन्तु कुञ्जराः।&lt;br&gt;&#xA;अन्तःपुरगता नार्यो नन्दन्तु सुसमाहिताः ॥ 2.105.12 ॥&lt;br&gt;&#xA;तस्य साध्वित्यमन्यन्त नागरा विविधा जनाः।&lt;br&gt;&#xA;भरतस्य वचः श्रुत्वा रामं प्रत्यनुयाचतः ॥ 2.105.13 ॥&lt;br&gt;&#xA;तमेवं दुःखितं प्रेक्ष्य विलपन्तं यशस्विनम्।&lt;br&gt;&#xA;रामः कृतात्मा भरतं समाश्वासय दात्मवान् ॥ 2.105.14 ॥&lt;br&gt;&#xA;नात्मनः कामकारोऽस्ति पुरुषोऽयमनीश्वरः।&lt;br&gt;&#xA;इतश्चेतरतश्चैनं कृतान्तः परिकर्षति ॥ 2.105.15 ॥&lt;br&gt;&#xA;सर्वे क्षयान्ता निचयाः पतनान्ताः समुच्छ्रयाः।&lt;br&gt;&#xA;संयोगा विप्रयोगान्ता मरणान्तं च जीवितम् ॥ 2.105.16 ॥&lt;br&gt;&#xA;यथा फलानां पक्वानां नान्यत्र पतनाद्भयम्।&lt;br&gt;&#xA;एवं नरस्य जातस्य नान्यत्र मरणाद्भयम् ॥ 2.105.17 ॥&lt;br&gt;&#xA;यथागारं दृढस्थूणं जीर्णं भूत्वाऽवसीदति।&lt;br&gt;&#xA;तथैव सीदन्ति नरा जरामृत्युवशङ्गताः ॥ 2.105.18 ॥&lt;br&gt;&#xA;अत्येति रजनी या तु सा न प्रतिनिवर्त्तते।&lt;br&gt;&#xA;यात्येव यमुना पूर्णा समुद्रमुदकाकुलम् ॥ 2.105.19 ॥&lt;br&gt;&#xA;अहोरात्राणि गच्छन्ति सर्वेषां प्राणिनामिह।&lt;br&gt;&#xA;आयूंषि क्षपयन्त्याशु ग्रीष्मे जलमिवांशवः ॥ 2.105.20 ॥&lt;br&gt;&#xA;आत्मानमनुशोच त्वं किमन्यमनुशोचसि।&lt;br&gt;&#xA;आयुस्ते हीयते यस्य स्थितस्य च गतस्य च ॥ 2.105.21 ॥&lt;br&gt;&#xA;सहैव मृत्युर्व्रजति सह मृत्युर्निषीदति।&lt;br&gt;&#xA;गत्वा सुदीर्घमध्वानं सहमृत्युर्निवर्तते ॥ 2.105.22 ॥&lt;br&gt;&#xA;गात्रेषु वलयः प्राप्ताः श्वेताश्चैव शिरोरुहाः।&lt;br&gt;&#xA;जरया पुरुषो जीर्णः किं हि कृत्वा प्रभावयेत् ॥ 2.105.23 ॥&lt;br&gt;&#xA;नन्दन्त्युदित आदित्ये नन्दन्त्यस्तमिते रवौ।&lt;br&gt;&#xA;आत्मनो नावबुध्यन्ते मनुष्या जीवितक्षयम् ॥ 2.105.24 ॥&lt;br&gt;&#xA;हृष्यन्त्यृतुमखं दृष्ट्वा नवं नवमिहागतम्।&lt;br&gt;&#xA;ऋतूनां परिवर्त्तेन प्राणिनां प्राणसङ्क्षयः ॥ 2.105.25 ॥&lt;br&gt;&#xA;यथा काष्ठं च काष्ठं च समेयातां महार्णवे।&lt;br&gt;&#xA;समेत्य च व्यपेयातां कालमासाद्य कञ्चन ॥ 2.105.26 ॥&lt;br&gt;&#xA;एवं भार्याश्च पुत्राश्च ज्ञातयश्च घनानि च।&lt;br&gt;&#xA;समेत्य व्यवधावन्ति ध्रुवो ह्येषां विनाभवः ॥ 2.105.27 ॥&lt;br&gt;&#xA;नात्र कश्चिद्यथाभावं प्राणी समभिवर्त्तते।&lt;br&gt;&#xA;तेन तस्मिन्न सामर्थ्यं प्रेतस्यास्त्यनुशोचतः ॥ 2.105.28 ॥&lt;br&gt;&#xA;यथा हि सार्थं गच्छन्तं ब्रूयात् कश्चित् पथि स्थितः।&lt;br&gt;&#xA;अहमप्यागमिष्यामि पृष्ठतो भवतामिति ॥ 2.105.29 ॥&lt;br&gt;&#xA;एवं पूर्वैर्गतो मार्गः पितृपैतामहो ध्रुवः।&lt;br&gt;&#xA;तमापन्नः कथं शोचेद्यस्य नास्ति व्यतिक्रमः ॥ 2.105.30 ॥&lt;br&gt;&#xA;वयसः पतमानस्य स्रोतसो वाऽनिवर्तिनः।&lt;br&gt;&#xA;आत्मा सुखे नियोक्तव्यः सुखभाजः प्रजाः स्मृताः ॥ 2.105.31 ॥&lt;br&gt;&#xA;धर्मात्मा स शुभैः कृत्स्नैः क्रतुभिश्चाप्तदक्षिणैः।&lt;br&gt;&#xA;धूतपापो गतः स्वर्गं पिता नः पृथिवीपतिः ॥ 2.105.32 ॥&lt;br&gt;&#xA;भृत्यानां भरणात् सम्यक् प्रजानां परिपालनात्।&lt;br&gt;&#xA;अर्थादानाच्च धर्मेण पिता नस्त्रिदिवं गतः ॥ 2.105.33 ॥&lt;br&gt;&#xA;कर्मभिस्तु शुभैरिष्टैः क्रतुभिश्चाप्तदक्षिणैः।&lt;br&gt;&#xA;स्वर्गं दशरथः प्राप्तः पिता नः पृथिवीपतिः ॥ 2.105.34 ॥&lt;br&gt;&#xA;इष्ट्वा बहुविधैर्यज्ञैर्भोगांश्चावाप्य पुष्कलान्।&lt;br&gt;&#xA;उत्तमं चायुरासाद्य स्वर्गतः पृथिवीपतिः ॥ 2.105.35 ॥&lt;br&gt;&#xA;आयुरुत्तममासाद्य भोगानपि च राघवः।&lt;br&gt;&#xA;स न शोच्यः पिता तातः स्वर्गतः सत्कृतः सताम् ॥ 2.105.36 ॥&lt;br&gt;&#xA;स जीर्णं मानुषं देहं परित्यज्य पिता हि नः।&lt;br&gt;&#xA;दैवीमृद्धिमनुप्राप्तो ब्रह्मलोकविहारिणीम् ॥ 2.105.37 ॥&lt;br&gt;&#xA;तं तु नैवंविधः कश्चित् प्राज्ञः शोचितुमर्हति।&lt;br&gt;&#xA;तद्विधो यद्विधश्चापि श्रुतवान् बुद्धिमत्तरः ॥ 2.105.38 ॥&lt;br&gt;&#xA;एते बहुविधाः शोका विलापरुदिते तथा।&lt;br&gt;&#xA;वर्जनीया हि धीरेण सर्वावस्थासु धीमता ॥ 2.105.39 ॥&lt;br&gt;&#xA;स स्वस्थो भव माशोचीर्यात्वा चावस तां पुरीम्।&lt;br&gt;&#xA;तथा पित्रा नियुक्तोऽसि वशिना वदतां वर ॥ 2.105.40 ॥&lt;br&gt;&#xA;यत्राहमपि तेनैव नियुक्तः पुण्यकर्मणा।&lt;br&gt;&#xA;तत्रैवाहं करिष्यामि पितुरार्य्यस्य शासनम् ॥ 2.105.41 ॥&lt;br&gt;&#xA;न मया शासनं तस्य त्यक्तुं न्याय्यमरिन्दम।&lt;br&gt;&#xA;तत् त्वयापि सदा मान्यं स वै बन्धुः स नः पिता ॥ 2.105.42 ॥&lt;br&gt;&#xA;तद्वचः पितुरेवाहं सम्मतं धर्मचारिणः।&lt;br&gt;&#xA;कर्मणा पालयिष्यामि वनवासेन राघव ॥ 2.105.43 ॥&lt;br&gt;&#xA;धीर्मिकेणानृशंसेन नरेण गुरुवर्त्तिना।&lt;br&gt;&#xA;भवितव्यं नरव्याघ्र परलोकं जिगीषता ॥ 2.105.44 ॥&lt;br&gt;&#xA;आत्मानमनुतिष्ठ त्वं स्वभावेन नरर्षभ।&lt;br&gt;&#xA;निशाम्य तु शुभं वृत्तं पितुर्दशरथस्य नः ॥ 2.105.45 ॥&lt;br&gt;&#xA;इत्येवमुक्त्वा वचनं महात्मा पितुर्निदेशप्रतिपालनार्थम्।&lt;br&gt;&#xA;यवीयसं भ्रातरमर्थवच्च प्रभुर्मुहूर्ताद्विरराम रामः ॥ 2.105.46 ॥&lt;/p&gt;</description>
    </item>
    <item>
      <title>१०६ राज्यस्वीकारार्थं पुनर्याचना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/106_rAjyasvIkArArthaM_punaryAchanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/106_rAjyasvIkArArthaM_punaryAchanA/</guid>
      <description>&lt;p&gt;ततो मन्दाकिनीतीरे रामं प्रकृतिवत्सलम्।&lt;br&gt;&#xA;उवाच भरतश्चित्रं धार्मिको धार्मिकं वचः ॥ 2.106.1 ॥&lt;br&gt;&#xA;को हि स्यादीदृशो लोके यादृशस्त्वमरिन्दम।&lt;br&gt;&#xA;न त्वां प्रव्यथयेद्दुःखं प्रीतिर्वा न प्रहर्षयेत् ॥ 2.106.2 ॥&lt;br&gt;&#xA;सम्मतश्चासि वृद्धानां तांश्च पृच्छसि संशयान् ॥ 2.106.3 ॥&lt;br&gt;&#xA;यथा मृतस्तथा जीवन् यथाऽसति तथा सति।&lt;br&gt;&#xA;यस्यैष बुद्धिलाभः स्यात्परितप्येत केन सः ॥ 2.106.4 ॥&lt;br&gt;&#xA;परावरज्ञो यश्च स्यात्तथा त्वं मनुजाधिप।&lt;br&gt;&#xA;स एवं व्यसनं प्राप्य न विषीदितुमर्हति ॥ 2.106.5 ॥&lt;br&gt;&#xA;अमरोपम सत्त्वस्त्वं महात्मा सत्यसङ्गरः।&lt;br&gt;&#xA;सर्वज्ञः सर्वदर्शी च बुद्धिमांश्चासि राघव ॥ 2.106.6 ॥&lt;br&gt;&#xA;न त्वामेवङ्गुणैर्युक्तं प्रभवाभवकोविदम्।&lt;br&gt;&#xA;अविषह्यतमं दुःखमासादयितुमर्हति ॥ 2.106.7 ॥&lt;br&gt;&#xA;प्रोषिते मयि यत्पापं मात्रा मत्कारणात्कृतम्।&lt;br&gt;&#xA;क्षुद्रया तदनिष्टं मे प्रसीदतु भवान्मम ॥ 2.106.8 ॥&lt;br&gt;&#xA;धर्मबन्धेन बद्धोऽस्मि तेनेमां नेह मातरम्।&lt;br&gt;&#xA;हन्मि तीव्रेण दण्डेन दण्डार्हां पापकारिणीम् ॥ 2.106.9 ॥&lt;br&gt;&#xA;कथं दशरथाज्जातः शुद्धाभिजनकर्मणः।&lt;br&gt;&#xA;जानन् धर्ममधर्मिष्ठं कुर्य्यां कर्म जुगुप्सितम् ॥ 2.106.10 ॥&lt;br&gt;&#xA;गुरुः क्रियावान् वृद्धश्च राजा प्रेतः पितेति च।&lt;br&gt;&#xA;तातं न परिगर्हेयं दैवतं चेति संसदि ॥ 2.106.11 ॥&lt;br&gt;&#xA;को हि धर्मार्थयोर्हीनमीदृशं कर्म किल्बिषम्।&lt;br&gt;&#xA;स्त्रियाः प्रियं चिकीर्षुः सन् कुर्याद्धर्मज्ञ धर्मवित् ॥ 2.106.12 ॥&lt;br&gt;&#xA;अन्तकाले हि भूतानि मुह्यन्तीति पुराश्रुतिः।&lt;br&gt;&#xA;राज्ञैवं कुर्वता लोके प्रत्यक्षं सा श्रुतिः कृता ॥ 2.106.13 ॥&lt;br&gt;&#xA;साध्वर्थमभिसन्धाय क्रोधान्मोहाच्च साहसात्।&lt;br&gt;&#xA;तातस्य यदतिक्रान्तं प्रत्याहरतु तद्भवान् ॥ 2.106.14 ॥&lt;br&gt;&#xA;तदपत्यं मतं लोके विपरीतमतोऽन्यथा**।&lt;br&gt;&#xA;पितुरपतनहेतुत्वात्तदेवापत्यत्वेन सम्मतम् ॥ 2.106.15 ॥&lt;br&gt;&#xA;तदपत्यं भवानस्तु मा भवान् दुष्कृतं पितुः।&lt;br&gt;&#xA;अभिपत्ता कृतं कर्म लोके धीरविगर्हितम् ॥ 2.106.16 ॥&lt;br&gt;&#xA;कैकेयीं मां च तातं च सुहृदो बान्धवांश्च नः।&lt;br&gt;&#xA;पौरजानपदान् सर्वांस्त्रातु सर्वमिदं भवान् ॥ 2.106.17 ॥&lt;br&gt;&#xA;क्व चारण्यं क्व च क्षात्त्र क्व जटाः क्व च पालनम्।&lt;br&gt;&#xA;ईदृशं व्याहतं कर्म न भवान् कर्तुमर्हति ॥ 2.106.18 ॥&lt;br&gt;&#xA;एष हि प्रथमो धर्मः क्षत्त्रियस्याभिषेचनम्।&lt;br&gt;&#xA;येन शक्यं महाप्राज्ञ प्रजानां परिपालनम् ॥ 2.106.19 ॥&lt;br&gt;&#xA;कश्च प्रत्यक्षमुत्सृज्य संशयस्थमलक्षणम्।&lt;br&gt;&#xA;आयतिस्थं चरेद्धर्मं क्षत्त्रबन्धुरनिश्चितम् ॥ 2.106.20 ॥&lt;br&gt;&#xA;अथ क्लेशजमेव त्वं धर्मं चरितुमिच्छसि।&lt;br&gt;&#xA;धर्मेण चतुरो वर्णान् पालयन् क्लेशमाप्नुहि ॥ 2.106.21 ॥&lt;br&gt;&#xA;चतुर्णामाश्रमाणां हि गार्हस्थ्यं श्रेष्ठमाश्रमम्।&lt;br&gt;&#xA;प्राहुर्धर्मज्ञ धर्मज्ञास्तं कथं त्यक्तुमर्हसि ॥ 2.106.22 ॥&lt;br&gt;&#xA;श्रुतेन बालः स्थानेन जन्मना भवतो ह्यहम्।&lt;br&gt;&#xA;स कथं पालयिष्यामि भूमिं भवति तिष्ठति ॥ 2.106.23 ॥&lt;br&gt;&#xA;हीनबुद्धिगुणो बालो हीनः स्थानेन चाप्यहम्।&lt;br&gt;&#xA;भवता च विनाभूतो न वर्त्तयितुमुत्सहे ॥ 2.106.24 ॥&lt;br&gt;&#xA;इदं निखिलमव्यग्रं राज्यं पित्र्यमकण्टकम्।&lt;br&gt;&#xA;अनुशाधि स्वधर्मेण धर्मज्ञ सह बान्धवैः ॥ 2.106.25 ॥&lt;br&gt;&#xA;इहैव त्वाऽभिषिञ्चन्तु सर्वाः प्रकृतयः सह।&lt;br&gt;&#xA;ऋत्विजः सवसिष्ठाश्च मन्त्रवन्मन्त्रकोविदाः ॥ 2.106.26 ॥&lt;br&gt;&#xA;अभिषिक्तस्त्वमस्माभिरयोध्यां पालने व्रज।&lt;br&gt;&#xA;विजित्य तरसा लोकान् मरुद्भिरिव वासवः ॥ 2.106.27 ॥&lt;br&gt;&#xA;ऋणानि त्रीण्यपाकुर्वन् दुर्हृदः साधु निर्द्दहन्।&lt;br&gt;&#xA;सुहृदस्तर्पयन् कामैस्त्वमेवात्रानुशाधि माम् ॥ 2.106.28 ॥&lt;br&gt;&#xA;अद्यार्य मुदिताः सन्तु सुहृदस्तेऽभिषेचने।&lt;br&gt;&#xA;अद्य भीताः पलायन्तां दुर्हृदस्ते दिशो दश ॥ 2.106.29 ॥&lt;br&gt;&#xA;आक्रोशं मम मातुश्च प्रमृज्य पुरुषर्षभ।&lt;br&gt;&#xA;अद्य तत्रभवन्तं च पितरं रक्ष किल्बिषात् ॥ 2.106.30 ॥&lt;br&gt;&#xA;शिरसा त्वाऽभियाचेऽहं कुरुष्व करुणां मयि।&lt;br&gt;&#xA;बान्धवेषु च सर्वेषु भूतेष्विव महेश्वरः ॥ 2.106.31 ॥&lt;br&gt;&#xA;अथैतत् पृष्ठतः कृत्वा वनमेव भवानितः।&lt;br&gt;&#xA;गमिष्यति गमिष्यामि भवता सार्द्धमप्यहम् ॥ 2.106.32 ॥&lt;br&gt;&#xA;तथाहि रामो भरतेन ताम्यता प्रसाद्यमानः शिरसा महीपतिः।&lt;br&gt;&#xA;न चैव चक्रे गमनाय सत्त्ववान् मतिं पितुस्तद्वचने व्यवस्थितः ॥ 2.106.33 ॥&lt;br&gt;&#xA;तदद्भुतं स्थैर्यमवेक्ष्य राघवे समं जनो हर्षमवाप दुःखितः।&lt;br&gt;&#xA;न यात्ययोध्यामिति दुःखितोऽभवत् स्थिरप्रतिज्ञत्वमवेक्ष्य हर्षितः ॥ 2.106.34 ॥&lt;br&gt;&#xA;तमृत्विजो नैगमयूथवल्लभास्तदा विंसज्ञाश्रुकलाश्च मातरः।&lt;br&gt;&#xA;तथा ब्रुवाणं भरतं प्रतुष्टुवुः प्रणम्य रामं च ययाचिरे सह ॥ 2.106.35 ॥&lt;/p&gt;</description>
    </item>
    <item>
      <title>१०७ रामस्य पित्राज्ञापालनकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/107_rAmasya_pitrAjnApAlanakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/107_rAmasya_pitrAjnApAlanakathanam/</guid>
      <description>&lt;p&gt;पुनरेवं ब्रुवाणं तं भरतं लक्ष्मणाग्रजः।&lt;br&gt;&#xA;प्रत्युवाच ततः श्रीमान् ज्ञातिमध्येऽभिसत्कृतः ॥ 2.107.1 ॥&lt;br&gt;&#xA;उपपन्नमिदं वाक्यं यत्त्वमेवमभाषथाः।&lt;br&gt;&#xA;जातः पुत्रो दशरथात् कैकेय्यां राजसत्तमात् ॥ 2.107.2 ॥&lt;br&gt;&#xA;पुरा भ्रातः पिता नः स मातरं ते समुद्वहन्।&lt;br&gt;&#xA;मातामहे समाश्रौषीद्राज्यशुल्कमनुत्तमम् ॥ 2.107.3 ॥&lt;br&gt;&#xA;दैवासुरे च सङ्ग्रामे जनन्यै तव पार्थिवः।&lt;br&gt;&#xA;सम्प्रहृष्टो ददौ राजा वरमाराधितः प्रभुः ॥ 2.107.4 ॥&lt;br&gt;&#xA;ततः सा सम्प्रतिश्राव्य तव माता यशस्विनी।&lt;br&gt;&#xA;अयाचत नरश्रेष्ठं द्वौ वरौ वरवर्णिनी ॥ 2.107.5 ॥&lt;br&gt;&#xA;तव राज्यं नरव्याघ्र मम प्रव्राजनं तथा।&lt;br&gt;&#xA;तौ च राजा तदा तस्यै नियुक्तः प्रददौ वरौ ॥ 2.107.6 ॥&lt;br&gt;&#xA;तेन पित्राऽहमप्यत्र नियुक्तः पुरुषर्षभ।&lt;br&gt;&#xA;चतुर्दश वने वासं वर्षाणि वरदानिकम् ॥ 2.107.7 ॥&lt;br&gt;&#xA;सोऽहं वनमिदं प्राप्तो निर्जनं लक्ष्मणान्वितः।&lt;br&gt;&#xA;सीतया चाप्रतिद्वन्द्वः सत्यवादे स्थितः पितुः ॥ 2.107.8 ॥&lt;br&gt;&#xA;भवानपि तथेत्येव पितरं सत्यवादिनम्।&lt;br&gt;&#xA;कर्त्तुमर्हति राजेन्द्र क्षिप्रमेवाभिषेचनात् ॥ 2.107.9 ॥&lt;br&gt;&#xA;ऋणान्मोचय राजानं मत्कृते भरत प्रभुम्।&lt;br&gt;&#xA;पितरं चापि धर्मज्ञं मातरं चाभिनन्दय ॥ 2.107.10 ॥&lt;br&gt;&#xA;श्रूयते हि पुरा तात श्रुतिर्गीता यशस्विना।&lt;br&gt;&#xA;गयेन यजमानेन गयेष्वेव पितॄन् प्रति ॥ 2.107.11 ॥&lt;br&gt;&#xA;पुन्नाम्नो नरकाद्यस्मात् पितरं त्रायते सुतः।&lt;br&gt;&#xA;तस्मात् पुत्र इति प्रोक्तः पितॄन् यत्पाति वा सुतः ॥ 2.107.12 ॥&lt;br&gt;&#xA;एष्टव्या बहवः पुत्रा गुणवन्तो बहुश्रुताः।&lt;br&gt;&#xA;तेषां वै समवेतानामपि कश्चिद्गयां व्रजेत् ॥ 2.107.13 ॥&lt;br&gt;&#xA;एवं राजर्षयः सर्वे प्रतीता राजनन्दन।&lt;br&gt;&#xA;तस्मात् त्राहि नरश्रेष्ठ पितरं नरकात् प्रभो ॥ 2.107.14 ॥&lt;br&gt;&#xA;अयोध्यां गच्छ भरत प्रकृतीरनुरञ्जय।&lt;br&gt;&#xA;शत्रुघ्नसहितो वीर सह सर्वैर्द्विजातिभिः ॥ 2.107.15 ॥&lt;br&gt;&#xA;प्रवेक्ष्ये दण्डकारण्यमहमप्यविलम्बयन्।&lt;br&gt;&#xA;आभ्यां तु सहितो राजन् वैदेह्या लक्ष्मणेन च ॥ 2.107.16 ॥&lt;br&gt;&#xA;त्वं राजा भरत भव स्वयं नराणां वन्यानामहमपि राजराण्मृगाणाम्।&lt;br&gt;&#xA;गच्छत्वं पुरवरमद्य सम्प्रहृष्टः संहृष्टस्त्वहमपि दण्डकान् प्रवेक्ष्ये ॥ 2.107.17 ॥&lt;br&gt;&#xA;छायां ते दिनकरभाः प्रबाधमानं वर्षत्रं भरत करोतु मूर्ध्नि शीताम्।&lt;br&gt;&#xA;एतेषामहमपि काननद्रुमाणां छायां तामति शयिनीं सुखी श्रयिष्ये ॥ 2.107.18 ॥&lt;br&gt;&#xA;शत्रुघ्नः कुशलमतिस्तु ते सहायः सौमित्रिर्मम विदितः प्रधानमित्रम्।&lt;br&gt;&#xA;चत्वारस्तनयवरा वयं नरेन्द्रं सत्यस्थं भरत चराम मा विषादम् ॥ 2.107.19 ॥&lt;/p&gt;</description>
    </item>
    <item>
      <title>१०८ जाबालेः राजनीतिः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/108_jAbAleH_rAjanItiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/108_jAbAleH_rAjanItiH/</guid>
      <description>&lt;p&gt;आश्वासयन्तं भरतं जाबालिर्ब्राह्मणोत्तमः।&lt;br&gt;&#xA;उवाच रामं धर्मज्ञं धर्मापेतमिदं वचः ॥ 2.108.1 ॥&lt;br&gt;&#xA;साधु राघव माभूत्ते बुद्धिरेवं निरर्थिका।&lt;br&gt;&#xA;प्राकृतस्य नरस्येव ह्यार्यबुद्धेर्मनस्विनः ॥ 2.108.2 ॥&lt;br&gt;&#xA;कः कस्य पुरुषो बन्धुः किमाप्यं कस्य केनचित्।&lt;br&gt;&#xA;यदेको जायते जन्तुरेक एव विनश्यति ॥ 2.108.3 ॥&lt;br&gt;&#xA;तस्मान्माता पिता चेति राम सज्जेतयो नरः।&lt;br&gt;&#xA;उन्मत्त इव स ज्ञेयो नास्ति कश्चिद्धि कस्यचित् ॥ 2.108.4 ॥&lt;br&gt;&#xA;यथा ग्रामान्तरं गच्छन् नरः कश्चित् क्वचिद्वसेत्।&lt;br&gt;&#xA;उत्सृज्य च तमावासं प्रतिष्ठेतापरेऽहनि ॥ 2.108.5 ॥&lt;br&gt;&#xA;एवमेव मनुष्याणां पिता माता गृहं वसु।&lt;br&gt;&#xA;आवासमात्रं काकुत्स्थ सज्जन्ते नात्र सज्जनाः ॥ 2.108.6 ॥&lt;br&gt;&#xA;पित्र्यं राज्यं परित्यज्य स नार्हसि नरोत्तम।&lt;br&gt;&#xA;आस्थातुं कापथं दुःखं विषमं बहुकण्टकम् ॥ 2.108.7 ॥&lt;br&gt;&#xA;समृद्धायामयोध्यायामात्मानमभिषेचय।&lt;br&gt;&#xA;एकवेणी धरा हि त्वां नगरी सम्प्रतीक्षते ॥ 2.108.8 ॥&lt;br&gt;&#xA;राजभोगाननुभवन् महार्हान् पार्थिवात्मज।&lt;br&gt;&#xA;विहर त्वमयोध्यायां यथा शक्रस्त्रिविष्टपे ॥ 2.108.9 ॥&lt;br&gt;&#xA;न ते कश्चिद्दशरथस्त्वं च तस्य न कश्चन।&lt;br&gt;&#xA;अन्यो राजा त्वमन्यः स तस्मात् कुरु यदुच्यते ॥ 2.108.10 ॥&lt;br&gt;&#xA;बीजमात्रं पिता जन्तोः शुक्लं रुधिरमेव च।&lt;br&gt;&#xA;संयुक्तमृतुमन्मात्रा पुरुषस्येह जन्म तत् ॥ 2.108.11 ॥&lt;br&gt;&#xA;गतः स नृपतिस्तत्र गन्तव्यं यत्र तेन वै।&lt;br&gt;&#xA;प्रवृत्तिरेषा मर्त्त्यानां त्वं तु मिथ्या विहन्यसे ॥ 2.108.12 ॥&lt;br&gt;&#xA;अर्थधर्मपरा ये ये तांस्तान् शोचामि नेतरान्।&lt;br&gt;&#xA;ते हि दुःखमिह प्राप्य विनाशं प्रेत्य भेजिरे ॥ 2.108.13 ॥&lt;br&gt;&#xA;अष्टका पितृदैवत्यमित्ययं प्रसृतो जनः।&lt;br&gt;&#xA;अन्नस्योपद्रवं पश्य मृतो हि किमशिष्यति ॥ 2.108.14 ॥&lt;br&gt;&#xA;यदि भुक्तमिहान्येन देहमन्यस्य गच्छति।&lt;br&gt;&#xA;दद्यात् प्रवसतः श्राद्धं न तत् पथ्यशनं भवेत् ॥ 2.108.15 ॥&lt;br&gt;&#xA;दानसंवनना ह्येते ग्रन्था मेधाविभिः कृताः।&lt;br&gt;&#xA;यजस्व देहि दीक्षस्व तपस्तप्यस्व सन्त्यज ॥ 2.108.16 ॥&lt;br&gt;&#xA;स नास्ति परमित्येव कुरु बुद्धिं महामते।&lt;br&gt;&#xA;प्रत्यक्षं यत्तदातिष्ठ परोक्षं पृष्ठतः कुरु ॥ 2.108.17 ॥&lt;br&gt;&#xA;स तां बुद्धिं पुरस्कृत्य सर्वलोकनिदर्शिनीम्।&lt;br&gt;&#xA;राज्यं त्वं प्रतिगृह्णीष्व भरतेन प्रसादितः ॥ 2.108.18 ॥&lt;/p&gt;</description>
    </item>
    <item>
      <title>१०९ जाबालिमतनिराकरणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/109_jAbAlimatanirAkaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/109_jAbAlimatanirAkaraNam/</guid>
      <description>&lt;p&gt;जाबालेस्तु वचः श्रुत्वा रामः सत्यात्मनां वरः।&lt;br&gt;&#xA;उवाच परया भक्त्या स्वबुद्ध्या चाविपन्नया ॥ 2.109.1 ॥&lt;br&gt;&#xA;भवान् मे प्रियकामार्थं वचनं यदिहोक्तवान्।&lt;br&gt;&#xA;अकार्य्यं कार्य्यसङ्काशमपथ्यं पथ्यसम्मितम् ॥ 2.109.2 ॥&lt;br&gt;&#xA;निर्मर्यादस्तु पुरुषः पापाचारसमन्वितः।&lt;br&gt;&#xA;मानं न लभते सत्सु भिन्नचारित्रदर्शनः ॥ 2.109.3 ॥&lt;br&gt;&#xA;कुलीनमकुलीनं वा वीरं पुरुषमानिनम्।&lt;br&gt;&#xA;चारित्रमेव व्याख्याति शुचिं वा यदि वाऽशुचिम् ॥ 2.109.4 ॥&lt;br&gt;&#xA;अनार्यस्त्वार्यसङ्काशः शौचाद्धीनस्तथा शुचिः।&lt;br&gt;&#xA;लक्षण्यवदलक्षण्यो दुःशीलः शीलवानिव ॥ 2.109.5 ॥&lt;br&gt;&#xA;अधर्मं धर्मवेषेण यदीमं लोकसङ्करम्।&lt;br&gt;&#xA;अभिपत्स्ये शुभं हित्वा क्रियाविधिविवर्जितम् ॥ 2.109.6 ॥&lt;br&gt;&#xA;कश्चेतयानः पुरुषः कार्याकार्यविचक्षणः।&lt;br&gt;&#xA;बहुमंस्यति मां लोके दुर्वृत्तं लोकदूषणम् ॥ 2.109.7 ॥&lt;br&gt;&#xA;कस्य धास्याम्यहं वृत्तं केन वा स्वर्गमाप्नुयाम्।&lt;br&gt;&#xA;अनया वर्त्तमानो हि वृत्त्या हीनप्रतिज्ञया ॥ 2.109.8 ॥&lt;br&gt;&#xA;कामवृत्तस्त्वयं लोकः कृत्स्नः समुपवर्त्तते।&lt;br&gt;&#xA;यद्वृत्ताः सन्ति राजानस्तद्वृत्ताः सन्ति हि प्रजाः ॥ 2.109.9 ॥&lt;br&gt;&#xA;सत्यमेवानृशंसञ्च राजवृत्तं सनातनम्।&lt;br&gt;&#xA;तस्मात्सत्यात्मकं राज्यं सत्ये लोकः प्रतिष्ठितः ॥ 2.109.10 ॥&lt;br&gt;&#xA;ऋषयश्चैव देवाश्च सत्यमेव हि मेनिरे।&lt;br&gt;&#xA;सत्यवादी हि लोकेऽस्मिन् परमं गच्छति क्षयम् ॥ 2.109.11 ॥&lt;br&gt;&#xA;उद्विजन्ते यथा सर्प्पान्नरादनृतवादिनः।&lt;br&gt;&#xA;धर्मः सत्यं परो लोके मूलं स्वर्गस्य चोच्यते ॥ 2.109.12 ॥&lt;br&gt;&#xA;सत्यमेवेश्वरो लोके सत्यं पद्मा श्रिता सदा।&lt;br&gt;&#xA;सत्यमूलानि सर्वाणि सत्यान्नास्ति परं पदम् ॥ 2.109.13 ॥&lt;br&gt;&#xA;दत्तमिष्टं हुतं चैव तप्तानि च तपांसि च।&lt;br&gt;&#xA;वेदाः सत्यप्रतिष्ठानास्तस्मात् सत्यपरो भवेत् ॥ 2.109.14 ॥&lt;br&gt;&#xA;एकः पालयते लोकमेकः पालयते कुलम्।&lt;br&gt;&#xA;मज्जत्येको हि निरय एकः स्वर्गे महीयते ॥ 2.109.15 ॥&lt;br&gt;&#xA;सोऽहं पितुर्नियोगन्तु किमर्थं नानुपालये।&lt;br&gt;&#xA;सत्यप्रतिश्रवः सत्यं सत्येन समयीकृतः ॥ 2.109.16 ॥&lt;br&gt;&#xA;नैव लोभान्न मोहाद्वा न ह्यज्ञानात्तमोन्वितः।&lt;br&gt;&#xA;सेतुं सत्यस्य भेत्स्यामि गुरोः सत्यप्रतिश्रवः ॥ 2.109.17 ॥&lt;br&gt;&#xA;असत्यसन्धस्य सतश्चलस्यास्थिरचेतसः।&lt;br&gt;&#xA;नैव देवा न पितरः प्रतीच्छन्तीति नः श्रुतम् ॥ 2.109.18 ॥&lt;br&gt;&#xA;प्रत्यगात्ममिमं धर्मं सत्यं पश्याम्यहं स्वयम्।&lt;br&gt;&#xA;भारः सत्पुरुषाचीर्णस्तदर्थमभिमन्यते ॥ 2.109.19 ॥&lt;br&gt;&#xA;क्षात्त्रं धर्ममहं त्यक्ष्ये ह्यधर्मं धर्मसंहितम्।&lt;br&gt;&#xA;क्षुद्रैर्नृशंसैर्लुब्धैश्च सेवितं पापकर्मभिः ॥ 2.109.20 ॥&lt;br&gt;&#xA;कायेन कुरुते पापं मनसा सम्प्रधार्य च।&lt;br&gt;&#xA;अनृतं जिह्वया चाह त्रिविधं कर्म पातकम् ॥ 2.109.21 ॥&lt;br&gt;&#xA;भूमिः कीर्त्तिर्यशो लक्ष्मीः पुरुषं प्रार्थयन्ति हि।&lt;br&gt;&#xA;स्वर्गस्थं चानुपश्यन्ति सत्यमेव भजेत तत् ॥ 2.109.22 ॥&lt;br&gt;&#xA;श्रेष्ठं ह्यनार्यमेव स्याद्यद्भवानवधार्य्य माम्।&lt;br&gt;&#xA;आह युक्तिकरैर्वाक्यैरिदं भद्रं कुरुष्व ह ॥ 2.109.23 ॥&lt;br&gt;&#xA;कथं ह्यहं प्रतिज्ञाय वनवासमिमं गुरौ।&lt;br&gt;&#xA;भरतस्य करिष्यामि वचो हित्वा गुरोर्वचः ॥ 2.109.24 ॥&lt;br&gt;&#xA;स्थिरा मया प्रतिज्ञाता प्रतिज्ञा गुरुसन्निधौ।&lt;br&gt;&#xA;प्रहृष्यमाणा सा देवी कैकेयी चाभवत्तदा ॥ 2.109.25 ॥&lt;br&gt;&#xA;वनवासं वसन्नेवं शुचिर्नियतभोजनः।&lt;br&gt;&#xA;मूलैः पुष्पैः फलैः पुण्यैः पितॄन् देवांश्च तर्पयन् ॥ 2.109.26 ॥&lt;br&gt;&#xA;सन्तुष्टपञ्चवर्गोऽहं लोकयात्रां प्रवर्त्तये।&lt;br&gt;&#xA;अकुहः श्रद्दधानस्सन् कार्य्याकार्य्यविचक्षणः ॥ 2.109.27 ॥&lt;br&gt;&#xA;कर्मभूमिमिमां प्राप्य कर्त्तव्यं कर्म यच्छुभम्।&lt;br&gt;&#xA;अग्निर्वायुश्च सोमश्च कर्मणां फलभागिनः ॥ 2.109.28 ॥&lt;br&gt;&#xA;शतं क्रतूनामाहृत्य देवराट् त्रिदिवङ्गतः।&lt;br&gt;&#xA;तपांस्युग्राणि चास्थाय दिवं याता महर्षयः ॥ 2.109.29 ॥&lt;br&gt;&#xA;अमृष्यमाणः पुनरुग्रतेजा निशम्य तन्नास्तिकवाक्यहेतुम्।&lt;br&gt;&#xA;अथाब्रवीत्तं नृपतेस्तनूजो विगर्हमाणो वचनानि तस्य ॥ 2.109.30 ॥&lt;br&gt;&#xA;सत्यं च धर्मं च पराक्रमं च भूतानुकम्पां प्रियवादिताञ्च।&lt;br&gt;&#xA;द्विजातिदेवातिथिपूजनं च पन्थानमाहुस्त्रिदिवस्य सन्तः ॥ 2.109.31 ॥&lt;br&gt;&#xA;तेनैवमाज्ञाय यथावदर्थमेकोदयं सम्प्रतिपद्य विप्राः।&lt;br&gt;&#xA;धर्मं चरन्तः सकलं यथावत् काङ्क्षन्ति लोकागममप्रमत्ताः ॥ 2.109.32 ॥&lt;br&gt;&#xA;निन्दाम्यहं कर्म पितुः कृतं तद्यस्त्वामगृह्णाद्विषमस्थबुद्धिम्।&lt;br&gt;&#xA;बुद्ध्यानयैवंविधया चरन्तं सुनास्तिकं धर्मपथादपेतम् ॥ 2.109.33 ॥&lt;br&gt;&#xA;यथा हि चोरः स तथा हि बुद्धस्तथागतं नास्तिकमत्र विद्धि।&lt;br&gt;&#xA;तस्माद्धि यः शङ्क्यतमः प्रजानां न नास्तिकेनाभिमुखो बुधः स्यात् ॥ 2.109.34 ॥&lt;br&gt;&#xA;त्वत्तो जनाः पूर्वतरे वराश्च शुभानि कर्माणि बहूनि चक्रुः।&lt;br&gt;&#xA;जित्वा सदेमं च परञ्च लोकं तस्माद्द्विजाः स्वस्ति हुतं कृतं च ॥ 2.109.35 ॥&lt;br&gt;&#xA;धर्मे रताः सत्पुरुषैः समेतास्तेजस्विनो दानगुणप्रधानाः।&lt;br&gt;&#xA;अहिंसका वीतमलाश्च लोके भवन्ति पूज्या मुनयः प्रधानाः ॥ 2.109.36 ॥&lt;br&gt;&#xA;इति ब्रुवन्तं वचनं सरोषं रामं महात्मानमदीनसत्त्वम्।&lt;br&gt;&#xA;उवाच तथ्यं पुनरास्तिकं च सत्यं वचः सानुनयं च विप्रः ॥ 2.109.37 ॥&lt;br&gt;&#xA;स चापि कालोऽयमुपागतः शनैर्यथा मया नास्तिकवागुदीरिता।&lt;br&gt;&#xA;निवर्त्तनार्थं तव राम कारणात् प्रसादनार्थं तु मयैतदीरितम् ॥ 2.109.38 ॥&lt;/p&gt;</description>
    </item>
    <item>
      <title>११० वसिष्ठसूचनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/110_vasiShThasUchanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/110_vasiShThasUchanam/</guid>
      <description>&lt;p&gt;क्रुद्धमाज्ञाय रामं तं वसिष्ठः प्रत्युवाच ह।&lt;br&gt;&#xA;जाबालिरपि जानीते लोकस्यास्य गतागतिम् ॥ 2.110.1 ॥&lt;br&gt;&#xA;निवर्त्तयितुकामस्तु त्वामेतद्वाक्यमुक्तवान्।&lt;br&gt;&#xA;इमां लोकसमुत्पत्तिं लोकनाथ निबोध मे ॥ 2.110.2 ॥&lt;br&gt;&#xA;ततः समभवद्ब्रह्मा स्वयम्भूर्दैवतैः सह।&lt;br&gt;&#xA;स वराहस्ततो भूत्वा प्रोज्जहार वसुन्धराम् ॥ 2.110.3 ॥&lt;br&gt;&#xA;असृजच्च जगत् सर्वं सह पुत्रैः कृतात्मभिः।&lt;br&gt;&#xA;आकाशप्रभवो ब्रह्मा शाश्वतो नित्य अव्ययः ॥ 2.110.4 ॥&lt;br&gt;&#xA;तस्मान्मरीचिः सञ्जज्ञे मरीचेः काश्यपः सुतः ॥ 2.110.5 ॥&lt;br&gt;&#xA;विवस्वान् काश्यपाज्जज्ञे मनुर्वैवस्वतस्सुतः।&lt;br&gt;&#xA;स तु प्रजापतिः पूर्वमिक्ष्वाकुस्तु मनोः सुतः ॥ 2.110.6 ॥&lt;br&gt;&#xA;यस्येयं प्रथमं दत्ता समृद्धा मनुना मही।&lt;br&gt;&#xA;तमिक्ष्वाकुमयोध्यायां राजानं विद्धि पूर्वकम् ॥ 2.110.7 ॥&lt;br&gt;&#xA;इक्ष्वाकोस्तु सुतः श्रीमान् कुक्षिरेवेति विश्रुतः।&lt;br&gt;&#xA;कुक्षेरथात्मजो वीरो विकुक्षिरुदपद्यत ॥ 2.110.8 ॥&lt;br&gt;&#xA;विकुक्षेस्तु महातेजा बाणः पुत्रः प्रतापवान्।&lt;br&gt;&#xA;बाणस्य तु महाबाहुरनरण्यो महायशाः ॥ 2.110.9 ॥&lt;br&gt;&#xA;नानावृष्टिर्बभूवास्मिन्न दुर्भिक्षं सतां वरे।&lt;br&gt;&#xA;अनरण्ये महाराजे तस्करो नापि कश्चन ॥ 2.110.10 ॥&lt;br&gt;&#xA;तस्मात् पृथोर्महाराजस्त्रिशङ्कुरुदपद्यत।&lt;br&gt;&#xA;स सत्यवचनाद्वीरः सशरीरो दिवङ्गतः ॥ 2.110.11 ॥&lt;br&gt;&#xA;त्रिशङ्कोरभवत्सूनुर्धुन्धुमारो महायशाः।&lt;br&gt;&#xA;धुन्धुमारो महातेजा युवनाश्वो व्यजायत ॥ 2.110.12 ॥&lt;br&gt;&#xA;युवनाश्वसुतः श्रीमान् मान्धाता समपद्यत।&lt;br&gt;&#xA;मान्धातुस्तु महातेजाः सुसन्धिरुदपद्यत ॥ 2.110.13 ॥&lt;br&gt;&#xA;सुसन्धेरपि पुत्रौ द्वौ ध्रुवसन्धिः प्रसेनजित्।&lt;br&gt;&#xA;यशस्वी ध्रुवसन्धेस्तु भरतो रिपुसूदनः ॥ 2.110.14 ॥&lt;br&gt;&#xA;यस्यैते प्रतिराजान उदपद्यन्त शत्रवः।&lt;br&gt;&#xA;हैहयास्तालजङ्घाश्च शूराश्च शशिबिन्दवः ॥ 2.110.15 ॥&lt;br&gt;&#xA;तांस्तु सर्वान् प्रतिव्यूह्य युद्धे राजा प्रवासितः।&lt;br&gt;&#xA;स च शैलवरे रम्ये बभूवाभिरतो मुनिः ॥ 2.110.16 ॥&lt;br&gt;&#xA;द्वे चास्य भार्ये गर्भिण्यौ बभूवतुरिति श्रुतिः।&lt;br&gt;&#xA;एका गर्भविनाशाय सपत्न्यै सगरं ददौ ॥ 2.110.17 ॥&lt;br&gt;&#xA;भार्गवश्च्यवनो नाम हिमवन्तमुपाश्रितः।&lt;br&gt;&#xA;तमृषिं समुपागम्य कालिन्दी त्वभ्यवादयत् ॥ 2.110.18 ॥&lt;br&gt;&#xA;पुत्रस्ते भविता देवि महात्मा लोकविश्रुतः।&lt;br&gt;&#xA;धार्मिकश्च सुशीलश्च वंशकर्त्ताऽरिसूदनः ॥ 2.110.19 ॥&lt;br&gt;&#xA;पद्मपत्रसमानाक्षं पद्मगर्भसमप्रभम्।&lt;br&gt;&#xA;ततः सा गृहमागम्य देवी पुत्रं व्यजायत ॥ 2.110.20 ॥&lt;br&gt;&#xA;सपत्न्या तु गरस्तस्यै दत्तो गर्भजिघांसया।&lt;br&gt;&#xA;गरेण सह तेनैव जातः स सगरोऽभवत् ॥ 2.110.21 ॥&lt;br&gt;&#xA;स राजा सगरो नाम यः समुद्रमखानयत्।&lt;br&gt;&#xA;इष्ट्वा पर्वणि वेगेन त्रासयन्तमिमाः प्रजाः ॥ 2.110.22 ॥&lt;br&gt;&#xA;असमञ्जस्तु पुत्रोभूत् सगरस्येति नः श्रुतम्।&lt;br&gt;&#xA;जीवन्नेव स पित्रा तु निरस्तः पापकर्मकृत् ॥ 2.110.23 ॥&lt;br&gt;&#xA;अंशुमानपि पुत्रोऽभूदसमञ्जस्य वीर्य्यवान्।&lt;br&gt;&#xA;दिलीपोंऽशुमतः पुत्रो दिलीपस्य भगीरथः ॥ 2.110.24 ॥&lt;br&gt;&#xA;भगीरथात् ककुत्स्थस्तु काकुत्स्था येन विश्रुताः।&lt;br&gt;&#xA;ककुत्स्थस्य च पुत्रोऽभूद्रघुर्येन तु राघवाः ॥ 2.110.25 ॥&lt;br&gt;&#xA;रघोस्तु पुत्रस्तेजस्वी प्रवृद्धः पुरुषादकः।&lt;br&gt;&#xA;कल्माषपादः सौदास इत्येवं प्रथितो भुवि ॥ 2.110.26 ॥&lt;br&gt;&#xA;कल्माषपादपुत्रोऽभूच्छङ्खणस्त्विति विश्रुतः।&lt;br&gt;&#xA;यस्तु तद्वीर्यमासाद्य सहसैन्यो व्यनीनशत् ॥ 2.110.27 ॥&lt;br&gt;&#xA;शङ्खणस्य च पुत्रोऽभूच्छूरः श्रीमान् सुदर्शनः।&lt;br&gt;&#xA;सुदर्शनस्याग्निवर्ण अग्निवर्णस्य शीघ्रगः ॥ 2.110.28 ॥&lt;br&gt;&#xA;शीघ्रगस्य मरुः पुत्रो मरोः पुत्रः प्रशुश्रुकः।&lt;br&gt;&#xA;प्रशुश्रुकस्य पुत्रोऽभूदम्बरीषो महाद्युतिः ॥ 2.110.29 ॥&lt;br&gt;&#xA;अम्बरीषस्य पुत्रोऽभून्नहुषः सत्यविक्रमः।&lt;br&gt;&#xA;नहुषस्य च नाभागः पुत्रः परमधार्मिकः ॥ 2.110.30 ॥&lt;br&gt;&#xA;अजश्च सुव्रतश्चैव नाभागस्य सुतावुभौ।&lt;br&gt;&#xA;अजस्य चैव धर्मात्मा राजा दशरथः सुतः ॥ 2.110.31 ॥&lt;br&gt;&#xA;तस्य ज्येष्ठोऽसि दायादो राम इत्यभिविश्रुतः।&lt;br&gt;&#xA;तद्गृहाण स्वकं राज्यमवेक्षस्व जनं नृप ॥ 2.110.32 ॥&lt;br&gt;&#xA;इक्ष्वाकूणां हि सर्वेषां राजा भवति पूर्वजः।&lt;br&gt;&#xA;पूर्वजे नावरः पुत्रो ज्येष्ठो राज्येऽभिषिच्यते ॥ 2.110.33 ॥&lt;br&gt;&#xA;स राघवाणां कुलधर्ममात्मनः सनातनं नाद्य विहन्तुमर्हसि।&lt;br&gt;&#xA;प्रभूतरत्नामनुशाधि मेदिनीं प्रभूतराष्ट्रां पितृवन्महायशः ॥ 2.110.34 ॥&lt;/p&gt;</description>
    </item>
    <item>
      <title>१११ राम-भरतसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/111_rAma-bharatasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/111_rAma-bharatasaMvAdaH/</guid>
      <description>&lt;p&gt;वसिष्ठस्तु तदा राममुक्त्वा राजपुरोहितः।&lt;br&gt;&#xA;अब्रवीद्धर्मसंयुक्तं पुनरेवापरं वचः ॥ 2.111.1 ॥&lt;br&gt;&#xA;पुरुषस्येह जातस्य भवन्ति गुरवस्त्रयः।&lt;br&gt;&#xA;आचार्य्यश्चैव काकुत्स्थ पिता माता च राघव ॥ 2.111.2 ॥&lt;br&gt;&#xA;पिता ह्येनं जनयति पुरुषं पुरुषर्षभ।&lt;br&gt;&#xA;प्रज्ञां ददाति चाचार्यस्तस्मात्स गुरुरुच्यते ॥ 2.111.3 ॥&lt;br&gt;&#xA;सोऽहं ते पितुराचार्य्यस्तव चैव परन्तप।&lt;br&gt;&#xA;मम त्वं वचनं कुर्वन् नातिवर्त्तेः सताङ्गतिम् ॥ 2.111.4 ॥&lt;br&gt;&#xA;इमा हि ते परिषदः श्रेणयश्च द्विजास्तथा।&lt;br&gt;&#xA;एषु तात चरन् धर्मं नातिवर्त्तेः सताङ्गतिम् ॥ 2.111.5 ॥&lt;br&gt;&#xA;वृद्धाया धर्मशीलाया मातुर्नार्हस्यवर्त्तितुम्।&lt;br&gt;&#xA;अस्यास्तु वचनं कुर्वन् नातिवर्त्तेः सताङ्गतिम् ॥ 2.111.6 ॥&lt;br&gt;&#xA;भरतस्य वचः कुर्वन् याचमानस्य राघव।&lt;br&gt;&#xA;आत्मानं नातिवर्त्तेस्त्वं सत्यधर्मपराक्रम ॥ 2.111.7 ॥&lt;br&gt;&#xA;एवं मधुरमुक्तस्तु गुरुणा राघवः स्वयम्।&lt;br&gt;&#xA;प्रत्युवाच समासीनं वसिष्ठं पुरुषर्षभः ॥ 2.111.8 ॥&lt;br&gt;&#xA;यन्मातापितरौ वृत्तं तनये कुरुतः सदा।&lt;br&gt;&#xA;न सुप्रतिकरं तत्तु मात्रा पित्रा च यत्कृतम् ॥ 2.111.9 ॥&lt;br&gt;&#xA;यथाशक्ति प्रदानेन स्नापनोच्छादनेन च।&lt;br&gt;&#xA;नित्यं च प्रियवादेन तथा संवर्द्धनेन च ॥ 2.111.10 ॥&lt;br&gt;&#xA;आज्ञातं यन्मया तस्य न तन्मिथ्या भविष्यति**।&lt;br&gt;&#xA;स हीति।जनयितापितेति गौणपितृव्यावृत्तिः।आज्ञातम् प्रतिज्ञातम्।एवं प्रथमं प्रतिज्ञातत्वात् मातृवचनं भ्रातृवचनं च कर्तुं नार्हामीति भावः ॥ 2.111.11 ॥&lt;br&gt;&#xA;एवमुक्तस्तु रामेण भरतः प्रत्यनन्तरम्।&lt;br&gt;&#xA;उवाच परमोदारः सूतं परमदुर्मनाः ॥ 2.111.12 ॥&lt;br&gt;&#xA;इह मे स्थण्डिले शीघ्रं कुशानास्तर सारथे।&lt;br&gt;&#xA;आर्य्यं प्रत्युपवेक्ष्यामि यावन्मे न प्रसीदति ॥ 2.111.13 ॥&lt;br&gt;&#xA;अनाहारो निरालोको धनहीनो यथा द्विजः।&lt;br&gt;&#xA;शेष्ये पुरस्तात् शालाया यावन्न प्रतियास्यति ॥ 2.111.14 ॥&lt;br&gt;&#xA;स तु राममवेक्षन्तं सुमन्त्रं प्रेक्ष्य दुर्मनाः।&lt;br&gt;&#xA;कुशोत्तरमुपस्थाप्य भूमावेवास्तरत् स्वयम् ॥ 2.111.15 ॥&lt;br&gt;&#xA;तमुवाच महातेजा रामो राजर्षिसत्तमः।&lt;br&gt;&#xA;किं मां भरत कुर्वाणं तात प्रत्युपवेक्ष्यसि ॥ 2.111.16 ॥&lt;br&gt;&#xA;ब्राह्मणो ह्येकपार्श्वेन नरान् रोद्धुमिहार्हति।&lt;br&gt;&#xA;न तु मूर्द्धाभिषिक्तानां विधिः प्रत्युपवेशने ॥ 2.111.17 ॥&lt;br&gt;&#xA;उत्तिष्ठ नरशार्दूल हित्वैतद्दारुणं व्रतम्।&lt;br&gt;&#xA;पुरवर्य्यामितः क्षिप्रमयोध्यां याहि राघव ॥ 2.111.18 ॥&lt;br&gt;&#xA;आसीनस्त्वेव भरतः पौरजानपदं जनम्।&lt;br&gt;&#xA;उवाच सर्वतः प्रेक्ष्य किमार्यं नानुशासथ ॥ 2.111.19 ॥&lt;br&gt;&#xA;ते तमूचुर्महात्मानं पौरजानपदा जनाः।&lt;br&gt;&#xA;काकुत्स्थमभिजानीमः सम्यग्वदति राघवः ॥ 2.111.20 ॥&lt;br&gt;&#xA;एषोऽपि हि महाभागः पितुर्वचसि तिष्ठति।&lt;br&gt;&#xA;अत एव न शक्ताः स्मो व्यावर्त्तयितुमञ्जसा ॥ 2.111.21 ॥&lt;br&gt;&#xA;तेषामाज्ञाय वचनं रामो वचनमब्रवीत्।&lt;br&gt;&#xA;एवं निबोध वचनं सुहृदां धर्मचक्षुषाम् ॥ 2.111.22 ॥&lt;br&gt;&#xA;एतच्चैवोभयं श्रुत्वा सम्यक् सम्पश्य राघव।&lt;br&gt;&#xA;उत्तिष्ठ त्वं महाबाहो मां च स्पृश तथोदकम् ॥ 2.111.23 ॥&lt;br&gt;&#xA;अथोत्थाय जलं स्पृष्ट्वा भरतो वाक्यमब्रवीत्।&lt;br&gt;&#xA;श्रृण्वन्तु मे परिषदो मन्त्रिणः श्रेणयस्तथा ॥ 2.111.24 ॥&lt;br&gt;&#xA;न याचे पितरं राज्यं नानुशासामि मातरम्।&lt;br&gt;&#xA;आर्यं परमधर्मज्ञं नानुजानामि राघवम् ॥ 2.111.25 ॥&lt;br&gt;&#xA;यदि त्ववश्यं वस्तव्यं कर्त्तव्यं च पितुर्वचः।&lt;br&gt;&#xA;अहमेव निवत्स्यामि चतुर्दश समा वने ॥ 2.111.26 ॥&lt;br&gt;&#xA;धर्मात्मा तस्य तथ्येन भ्रातुर्वाक्येन विस्मितः।&lt;br&gt;&#xA;उवाच रामः सम्प्रेक्ष्य पौरजानपदं जनम् ॥ 2.111.27 ॥&lt;br&gt;&#xA;विक्रीतमाहितं क्रीतं यत् पित्रा जीवता मम।&lt;br&gt;&#xA;न तल्लोपयितुं शक्यं मया वा भरतेन वा ॥ 2.111.28 ॥&lt;br&gt;&#xA;अपधिर्न मया कार्य्यो वनवासे जुगुप्सितः।&lt;br&gt;&#xA;युक्तमुक्तं च कैकेय्या पित्रा मे सुकृतं कृतम् ॥ 2.111.29 ॥&lt;br&gt;&#xA;जानामि भरतं क्षान्तं गुरुसत्कारकारिणम्।&lt;br&gt;&#xA;सर्वमेवात्र कल्याणं सत्यसन्धे महात्मनि ॥ 2.111.30 ॥&lt;br&gt;&#xA;अनेन धर्मशीलेन वनात् प्रत्यागतः पुनः।&lt;br&gt;&#xA;भ्रात्रा सह भविष्यामि पृथिव्याः पतिरुत्तमः ॥ 2.111.31 ॥&lt;br&gt;&#xA;वृतो राजा हि कैकेय्या मया तद्वचनं कृतम्।&lt;br&gt;&#xA;अनृतन्मोचयानेन पितरं तं महीपतिम् ॥ 2.111.32 ॥&lt;/p&gt;</description>
    </item>
    <item>
      <title>११२ पादुकाप्रदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/112_pAdukApradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/112_pAdukApradAnam/</guid>
      <description>&lt;p&gt;तमप्रतिमतेजोभ्यां भ्रातृभ्यां रोमहर्षणम्।&lt;br&gt;&#xA;विस्मिताः सङ्गमं प्रेक्ष्य समवेता महर्षयः ॥ 2.112.1 ॥&lt;br&gt;&#xA;अन्तर्हितास्त्वृषिगणाः सिद्धाश्च परमर्षयः।&lt;br&gt;&#xA;तौ भ्रातरौ महात्मानौ महात्मानौ काकुत्स्थौ प्रशशंसिरे ॥ 2.112.2 ॥&lt;br&gt;&#xA;स धन्यो यस्य पुत्रौ द्वौ धर्मज्ञौ धर्मविक्रमौ।&lt;br&gt;&#xA;श्रुत्वा वयं हि सम्भाषामुभयोः स्पृहयामहे ॥ 2.112.3 ॥&lt;br&gt;&#xA;ततस्त्वृषिगणाः क्षिप्रं दशग्रीववधैषिणः।&lt;br&gt;&#xA;भरतं राजशार्दूलमित्यूचुः सङ्गता वचः ॥ 2.112.4 ॥&lt;br&gt;&#xA;कुले जात महाप्राज्ञ महावृत्त महायशः।&lt;br&gt;&#xA;ग्राह्यं रामस्य वाक्यं ते पितरं यद्यवेक्षसे ॥ 2.112.5 ॥&lt;br&gt;&#xA;सदानृणमिमं रामं वयमिच्छामहे पितुः।&lt;br&gt;&#xA;अनृणत्वाच्च कैकेय्याः स्वर्गं दशरथो गतः ॥ 2.112.6 ॥&lt;br&gt;&#xA;एतावदुक्त्वा वचनं गन्धर्वाः समहर्षयः।&lt;br&gt;&#xA;राजर्षयश्चैव तदा सर्वे स्वांस्वां गतिं गताः ॥ 2.112.7 ॥&lt;br&gt;&#xA;ह्लादितस्तेन वाक्येन शुभेन शुभदर्शनः।&lt;br&gt;&#xA;रामः संहृष्टवदनस्तानृषीनभ्यपूजयत् ॥ 2.112.8 ॥&lt;br&gt;&#xA;स्रस्तगात्रस्तु भरतः स वाचा सज्जमानया।&lt;br&gt;&#xA;कृताञ्जलिरिदं वाक्यं राघवं पुनरब्रवीत् ॥ 2.112.9 ॥&lt;br&gt;&#xA;राजधर्ममनुप्रेक्ष्य कुलधर्मानुसन्ततिम्।&lt;br&gt;&#xA;कर्त्तुमर्हसि काकुत्स्थ मम मातुश्च याचनाम् ॥ 2.112.10 ॥&lt;br&gt;&#xA;रक्षितुं सुमहद्राज्यमहमेकस्तु नोत्सहे।&lt;br&gt;&#xA;पौरजानपदांश्चापि रक्तान् रञ्जयितुं तथा ॥ 2.112.11 ॥&lt;br&gt;&#xA;ज्ञातयश्च हि योधाश्च मित्राणि सुहृदश्च नः।&lt;br&gt;&#xA;त्वामेव प्रतिकाङ्क्षन्ते पर्जन्यमिव कर्षकाः ॥ 2.112.12 ॥&lt;br&gt;&#xA;इदं राज्यं महाप्राज्ञ स्थापय प्रतिपद्य हि।&lt;br&gt;&#xA;शक्तिमानसि काकुत्स्थ लोकस्य परिपालने ॥ 2.112.13 ॥&lt;br&gt;&#xA;इत्युक्त्वा न्यपतद् भ्रातुः पादयोर्भरतस्तदा।&lt;br&gt;&#xA;भृशं सम्प्रार्थयामास राममेव प्रियंवदः ॥ 2.112.14 ॥&lt;br&gt;&#xA;तमङ्के भ्रातरं कृत्वा रामो वचनमब्रवीत्।&lt;br&gt;&#xA;श्यामं नलिनपत्राक्षं मत्तहंसस्वरं स्वयम् ॥ 2.112.15 ॥&lt;br&gt;&#xA;आगता त्वामियं बुद्धिः स्वजा वैनयिकी च या।&lt;br&gt;&#xA;भृशमुत्सहसे तात रक्षितुं पृथिवीमपि ॥ 2.112.16 ॥&lt;br&gt;&#xA;अमात्यैश्च सुहृद्भिश्च बुद्धिमद्भिश्च मन्त्रिभिः।&lt;br&gt;&#xA;सर्वकार्याणि सम्मन्त्र्य सुमहान्त्यपि कारय ॥ 2.112.17 ॥&lt;br&gt;&#xA;लक्ष्मीश्चन्द्रादपेयाद्वा हिमवान् वा हिमं त्यजेत्।&lt;br&gt;&#xA;अतीयात् सागरो वेलां न प्रतिज्ञामहं पितुः ॥ 2.112.18 ॥&lt;br&gt;&#xA;कामाद्वा तात लोभाद्वा मात्रा तुभ्यमिदं कृतम्।&lt;br&gt;&#xA;न तन्मनसि कर्त्तव्यं वर्त्तितव्यं च मातृवत् ॥ 2.112.19 ॥&lt;br&gt;&#xA;एवं ब्रुवाणं भरतः कौसल्यासुतमब्रवीत्।&lt;br&gt;&#xA;तेजसादित्यसङ्काशं प्रतिपच्चन्द्रदर्शनम् ॥ 2.112.20 ॥&lt;br&gt;&#xA;अधिरोहार्य पादाभ्यां पादुके हेमभूषिते।&lt;br&gt;&#xA;एते हि सर्वलोकस्य योगक्षेमं विधास्यतः ॥ 2.112.21 ॥&lt;br&gt;&#xA;सोऽधिरुह्य नरव्याघ्रः पादुके ह्यवरुह्य च।&lt;br&gt;&#xA;प्रायच्छत् सुमहातेजा भरताय महात्मने ॥ 2.112.22 ॥&lt;br&gt;&#xA;स पादुके सम्प्रणम्य रामं वचनमब्रवीत्।&lt;br&gt;&#xA;चतुर्दश हि वर्षाणि जटाचीरधरो ह्यहम् ॥ 2.112.23 ॥&lt;br&gt;&#xA;फलमूलाशनो वीर भवेयं रघुनन्दन।&lt;br&gt;&#xA;तवागमनमाकाङ्क्षन् वसन् वै नगराद्बहिः ॥ 2.112.24 ॥&lt;br&gt;&#xA;चतुर्दशे हि सम्पूर्णे वर्षेऽहनि रघूत्तम।&lt;br&gt;&#xA;न द्रक्ष्यामि यदि त्वां तु प्रवेक्ष्यामि हुताशनम् ॥ 2.112.25 ॥&lt;br&gt;&#xA;तथेति च प्रतिज्ञाय तं परिष्वज्य सादरम्।&lt;br&gt;&#xA;शत्रुघ्नं च परिष्वज्य भरतं चेदमब्रवीत् ॥ 2.112.26 ॥&lt;br&gt;&#xA;मातरं रक्ष कैकेयीं मा रोषं कुरु तां प्रति।&lt;br&gt;&#xA;मया च सीतया चैव शप्तोऽसि रघुसत्तम ॥ 2.112.27 ॥&lt;br&gt;&#xA;इत्युक्त्वाऽश्रुपरीताक्षो भ्रातरं विससर्ज ह ॥ 2.112.28 ॥&lt;br&gt;&#xA;स पादुके ते भरतः प्रतापवान् स्वलङ्कृते सम्परिपूज्य धर्मवित्।&lt;br&gt;&#xA;प्रदक्षिणं चैव चकार राघवं चकार चैवोत्तमनागमूर्द्धनि ॥ 2.112.29 ॥&lt;br&gt;&#xA;अथानुपूर्व्यात् प्रतिनन्द्य तं जनं गुरूंश्च मन्त्रिप्रकृतीस्तथानुजौ।&lt;br&gt;&#xA;व्यसर्जयद्राघववंशवर्द्धनः स्थिरः स्वधर्मे हिमवानिवाचलः ॥ 2.112.30 ॥&lt;br&gt;&#xA;तं मातरो बाष्पगृहीतकण्ठ्यो दुःखेन नामन्त्रयितुं हि शेकुः।&lt;br&gt;&#xA;स त्वेव मातॄरभिवाद्य सर्वा रुदन् कुटीं स्वां प्रविवेश रामः ॥ 2.112.31 ॥&lt;/p&gt;</description>
    </item>
    <item>
      <title>११३ भरतस्य प्रतिनिवर्तनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/113_bharatasya_pratinivartanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/113_bharatasya_pratinivartanam/</guid>
      <description>&lt;p&gt;ततः शिरसि कृत्वा तु पादुके भरतस्तदा।&lt;br&gt;&#xA;आरुरोह रथं हृष्टः शत्रुघ्नेन समन्वितः ॥ 2.113.1 ॥&lt;br&gt;&#xA;वसिष्ठो वामदेवश्च जाबालिश्च दृढव्रतः।&lt;br&gt;&#xA;अग्रतः प्रययुः सर्वे मन्त्रिणो मन्त्रपूजिताः ॥ 2.113.2 ॥&lt;br&gt;&#xA;मन्दाकिनीं नदीं रम्यां प्राङ्मुखास्ते ययुस्तदा।&lt;br&gt;&#xA;प्रदक्षिणं च कुर्वाणाश्चित्रकूटं महागिरिम् ॥ 2.113.3 ॥&lt;br&gt;&#xA;पश्यन् धातुसहस्राणि रम्याणि विविधानि च।&lt;br&gt;&#xA;प्रययौ तस्य पार्श्वेन ससैन्यो भरतस्तदा ॥ 2.113.4 ॥&lt;br&gt;&#xA;अदूराच्चित्रकूटस्य ददर्श भरतस्तदा।&lt;br&gt;&#xA;आश्रमं यत्र स मुनिर्भरद्वाजः कृतालयः ॥ 2.113.5 ॥&lt;br&gt;&#xA;स तमाश्रममागम्य भरद्वाजस्य बुद्धिमान्।&lt;br&gt;&#xA;अवतीर्य रथात् पादौ ववन्दे भरतस्तदा ॥ 2.113.6 ॥&lt;br&gt;&#xA;ततो हृष्टो भरद्वाजो भरतं वाक्यमब्रवीत्।&lt;br&gt;&#xA;अपि कृत्यं कृतं तात रामेण च समागतम् ॥ 2.113.7 ॥&lt;br&gt;&#xA;एवमुक्तः स तु ततो भरद्वाजेन धीमता।&lt;br&gt;&#xA;प्रत्युवाच भरद्वाजं भरतो भ्रातृवत्सलः ॥ 2.113.8 ॥&lt;br&gt;&#xA;स याच्यमानो गुरुणा मया च दृढविक्रमः।&lt;br&gt;&#xA;राघवः परमप्रीतो वसिष्ठं वाक्यमब्रवीत् ॥ 2.113.9 ॥&lt;br&gt;&#xA;पितुः प्रतिज्ञां तामेव पालयिष्यामि तत्त्वतः।&lt;br&gt;&#xA;चतुर्दश हि वर्षाणि या प्रतिज्ञा पितुर्मम ॥ 2.113.10 ॥&lt;br&gt;&#xA;एवमुक्तो महाप्राज्ञो वसिष्ठः प्रत्युवाच ह।&lt;br&gt;&#xA;वाक्यज्ञो वाक्यकुशलं राघवं वचनं महत् ॥ 2.113.11 ॥&lt;br&gt;&#xA;एते प्रयच्छ संहृष्टः पादुके हेमभूषिते।&lt;br&gt;&#xA;अयोध्यायां महाप्राज्ञ योगक्षेमकरे तव ॥ 2.113.12 ॥&lt;br&gt;&#xA;एवमुक्तो वसिष्ठेन राघवः प्राङ्मुखः स्थितः।&lt;br&gt;&#xA;पादुके अधिरुह्यैते मम राज्याय वै ददौ ॥ 2.113.13 ॥&lt;br&gt;&#xA;निवृत्तोऽहमनुज्ञातो रामेण सुमहात्मना।&lt;br&gt;&#xA;अयोध्यामेव गच्छामि गृहीत्वा पादुके शुभे ॥ 2.113.14 ॥&lt;br&gt;&#xA;एतच्छ्रुत्वा शुभं वाक्यं भरतस्य महात्मनः।&lt;br&gt;&#xA;भरद्वाजः शुभतरं मुनिर्वाक्यमुवाच तम् ॥ 2.113.15 ॥&lt;br&gt;&#xA;नैतच्चित्रं नरव्याघ्र शीलवृत्तवतां वर।&lt;br&gt;&#xA;यदार्यं त्वयि तिष्ठेत्तु निम्ने सृष्टमिवोदकम् ॥ 2.113.16 ॥&lt;br&gt;&#xA;अमृतः स महाबाहुः पिता दशरथस्तव।&lt;br&gt;&#xA;यस्य त्वमीदृशः पुत्रो धर्मज्ञो धर्मवत्सलः ॥ 2.113.17 ॥&lt;br&gt;&#xA;तमृषिं तु महात्मानमुक्तवाक्यं कृताञ्जलिः।&lt;br&gt;&#xA;आमतन्त्रयितुमारेभे चरणावुपगृह्य च ॥ 2.113.18 ॥&lt;br&gt;&#xA;ततः प्रदक्षिणं कृत्वा भरद्वाजं पुनःपुनः।&lt;br&gt;&#xA;भरतस्तु ययौ श्रीमानयोध्यां सह मन्त्रिभिः ॥ 2.113.19 ॥&lt;br&gt;&#xA;यानैश्च शकटैश्चैव हयैर्नागैश्च सा चमूः।&lt;br&gt;&#xA;पुनर्निवृत्ता विस्तीर्णा भरतस्यानुयायिनी ॥ 2.113.20 ॥&lt;br&gt;&#xA;ततस्ते यमुनां दिव्यां नदीं तीर्त्वोर्मिमालिनीम्।&lt;br&gt;&#xA;ददृशुस्तां पुनः सर्वे गङ्गां शुभजलां नदीम् ॥ 2.113.21 ॥&lt;br&gt;&#xA;तां रम्यजलसम्पूर्णां सन्तीर्य सहबान्धवः।&lt;br&gt;&#xA;शृङ्गिबेरपुरं रम्यं प्रविवेश ससैनिकः ॥ 2.113.22 ॥&lt;br&gt;&#xA;शृङ्गिबेरपुराद्भूयस्त्वयोध्यां सन्ददर्श ह ॥ 2.113.23 ॥&lt;br&gt;&#xA;अयोध्यां च ततो दृष्ट्वा पित्रा भ्रात्रा विवर्जिताम्।&lt;br&gt;&#xA;भरतो दुःखसन्तप्तः सारथिं चेदमब्रवीत् ॥ 2.113.24 ॥&lt;br&gt;&#xA;सारथे पश्य विध्वस्ता सायोध्या न प्रकाशते।&lt;br&gt;&#xA;निराकारा निरानन्दा दीना प्रतिहतस्वरा ॥ 2.113.25 ॥&lt;/p&gt;</description>
    </item>
    <item>
      <title>११४ अयोध्याप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/114_ayodhyApraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/114_ayodhyApraveshaH/</guid>
      <description>&lt;p&gt;स्त्रिग्धगम्भीरघोषेण स्यन्दनेनोपयान् प्रभुः।&lt;br&gt;&#xA;अयोध्यां भरतः क्षिप्रं प्रविवेश महायशाः ॥ 2.114.1 ॥&lt;br&gt;&#xA;बिडालोलूकचरितामालीननरवारणाम्।&lt;br&gt;&#xA;तिमिराभ्याहतां कालीमप्रकाशां निशामिव ॥ 2.114.2 ॥&lt;br&gt;&#xA;राहुशत्रोः प्रियां पत्नीं श्रिया प्रज्वलितप्रभाम्।&lt;br&gt;&#xA;ग्रहेणाभ्युत्थिते नैकां रोहिणीमिव पीडिताम् ॥ 2.114.3 ॥&lt;br&gt;&#xA;अल्पोष्णक्षुब्धसलिलां धर्मोत्तप्तविहङ्गमाम्।&lt;br&gt;&#xA;लीनमीनझषग्राहां कृशां गिरिनदीमिव ॥ 2.114.4 ॥&lt;br&gt;&#xA;विधूमामिव हेमाभामध्वराग्नेः समुत्थिताम्।&lt;br&gt;&#xA;हविरभ्युक्षितां पश्चात् शिखां विप्रलयं गताम् ॥ 2.114.5 ॥&lt;br&gt;&#xA;विध्वस्तकवचां रुग्णजवाजिरथध्वजाम्।&lt;br&gt;&#xA;हतप्रवीरामापन्नां चमूमिव महाहवे ॥ 2.114.6 ॥&lt;br&gt;&#xA;सफेना सस्वना भूत्वा सागरस्य समुत्थिताम्।&lt;br&gt;&#xA;प्रशान्तमारुतोद्घातां जलोर्मिमिव निस्वनाम् ॥ 2.114.7 ॥&lt;br&gt;&#xA;त्यक्तां यज्ञायुधैः सर्वैरभिरूपैश्च याजकैः।&lt;br&gt;&#xA;सुत्याकाले विनिर्वृत्ते वेदिं गतरवामिव ॥ 2.114.8 ॥&lt;br&gt;&#xA;गोष्ठमध्ये स्थितामार्त्तामचरन्तीं तृणं नवम्।&lt;br&gt;&#xA;गोवृषेण परित्यक्तां गवां पत्तिमिवोत्सुकाम् ॥ 2.114.9 ॥&lt;br&gt;&#xA;प्रभाकराद्यैः सुस्निग्धैः प्रज्वलद्भिरिवोत्तमैः।&lt;br&gt;&#xA;वियुक्तां मणिभिर्जात्यैर्नवां मुक्तावलीमिव ॥ 2.114.10 ॥&lt;br&gt;&#xA;सहसा चलितां स्थानान्महीं पुण्यक्षयाद्गताम्।&lt;br&gt;&#xA;संहृतद्युतिविस्तारां तारामिव दिवश्च्युताम् ॥ 2.114.11 ॥&lt;br&gt;&#xA;पुष्पनद्धां वसन्तान्ते मत्तभ्रमरनादिताम्।&lt;br&gt;&#xA;द्रुतदावाग्निविप्लुष्टां क्लान्तां वनलतामिव ॥ 2.114.12 ॥&lt;br&gt;&#xA;सम्मूढनिगमां स्तब्धां सङ्क्षिप्तविपणापणाम्।&lt;br&gt;&#xA;प्रच्छन्नशशिनक्षत्रां द्यामिवाम्बुधरैर्वृताम् ॥ 2.114.13 ॥&lt;br&gt;&#xA;क्षीणपानोत्तमैर्भिन्नैः शरावैरभिसंवृताम्।&lt;br&gt;&#xA;हतशौण्डामिवाकाशे पानभूमिमसंस्कृताम् ॥ 2.114.14 ॥&lt;br&gt;&#xA;वृक्णभूमितलां निम्नां वृक्णपात्रैः समावृताम्।&lt;br&gt;&#xA;उपयुक्तोदकां भग्नां प्रपां निपतितामिव ॥ 2.114.15 ॥&lt;br&gt;&#xA;विपुलां विततां चैव युक्तपाशां तरस्विनाम्।&lt;br&gt;&#xA;भूमौ बाणैर्विनिष्कृत्तां पतितां ज्यामिवायुधात् ॥ 2.114.16 ॥&lt;br&gt;&#xA;सहसा युद्धशौण्डेन हयारोहेण वाहिताम्।&lt;br&gt;&#xA;निक्षिप्तभाण्डामुत्सृष्टां किशोरीमिव दुर्बलाम् ॥ 2.114.17 ॥&lt;br&gt;&#xA;शुष्कतोयां महामत्स्यैः कूर्मैश्च बहुभिर्वृताम्।&lt;br&gt;&#xA;प्रभिन्नतटविस्तीर्णां वापीमिव हृतोत्पलाम् ॥ 2.114.18 ॥&lt;br&gt;&#xA;पुरुषस्याप्रहृष्टस्य प्रतिषिद्धानुलेपनाम्।&lt;br&gt;&#xA;सन्तप्तामिव शोकेन गात्रयष्टिमभूषणाम् ॥ 2.114.19 ॥&lt;br&gt;&#xA;प्रावृषि प्रविगाढायां प्रविष्टस्याभ्रमण्डलम्।&lt;br&gt;&#xA;प्रच्छन्नां नीलजीमूतैर्भास्करस्य प्रभामिव ॥ 2.114.20 ॥&lt;br&gt;&#xA;भरतस्तु रथस्थः सन् श्रीमान् दशरथात्मजः।&lt;br&gt;&#xA;वाहयन्तं रथश्रेष्ठं सारथिं वाक्यमब्रवीत् ॥ 2.114.21 ॥&lt;br&gt;&#xA;किं नु खल्वद्य गम्भीरो मूर्च्छितो न निशम्यते।&lt;br&gt;&#xA;यथापुरमयोध्यायां गीतवादित्रनिस्वनः ॥ 2.114.22 ॥&lt;br&gt;&#xA;वारुणीमदगन्धश्च माल्यगन्धश्च मूर्च्छितः।&lt;br&gt;&#xA;धूपितागरुगन्धश्च न प्रवाति समन्ततः ॥ 2.114.23 ॥&lt;br&gt;&#xA;प्रमत्तगजनादश्च महांश्च रथनिस्वनः।&lt;br&gt;&#xA;नेदानीं श्रूयते पुर्यामस्यां रामे विवासिते ॥ 2.114.24 ॥&lt;br&gt;&#xA;चन्दनागरुगन्धांश्च महार्हाश्च नवस्रजः।&lt;br&gt;&#xA;गते हि रामे तरुणाः सन्तप्ता नोपभुञ्जते ॥ 2.114.25 ॥&lt;br&gt;&#xA;बहिर्यात्रां न गच्छन्ति चित्रमाल्यधरा नराः।&lt;br&gt;&#xA;नोत्सवाः सम्प्रवर्त्तन्ते रामशोकार्दिते पुरे ॥ 2.114.26 ॥&lt;br&gt;&#xA;सह नूनं मम भ्रात्रा पुरस्यास्यद्युतिर्गता।&lt;br&gt;&#xA;नहि राजत्ययोध्येयं सासारेवार्जुनी क्षपा ॥ 2.114.27 ॥&lt;br&gt;&#xA;कदा नु खलु मे भ्राता महोत्सव इवागतः।&lt;br&gt;&#xA;जनयिष्यत्ययोध्यायां हर्षं ग्रीष्म इवाम्बुदः ॥ 2.114.28 ॥&lt;br&gt;&#xA;तरुणैश्चारुवेषैश्च नरैरुन्नतगामिभिः।&lt;br&gt;&#xA;सम्पतद्भिरयोध्यायां नाभिभान्ति महापथाः ॥ 2.114.29 ॥&lt;br&gt;&#xA;एवं बहुविधं जल्पन् विवेश वसतिं पितुः।&lt;br&gt;&#xA;तेन हीनां नरेन्द्रेण सिंहहीनां गुहामिव ॥ 2.114.30 ॥&lt;br&gt;&#xA;तदा तदन्तःपुरमुज्झितप्रभं सुरैरिवोत्सृष्टमभास्करं दिनम्।&lt;br&gt;&#xA;निरीक्ष्य सर्वन्तु विविक्तमात्मवान् मुमोच बाष्पं भरतः सुदुःखितः ॥ 2.114.31 ॥&lt;/p&gt;</description>
    </item>
    <item>
      <title>११५ नन्दिग्रामनिवासः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/115_nandigrAmanivAsaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/115_nandigrAmanivAsaH/</guid>
      <description>&lt;p&gt;ततो निक्षिप्य मातॄः स अयोध्यायां दृढव्रतः।&lt;br&gt;&#xA;भरतः शोकसन्तप्तो गुरूनिदमथाब्रवीत् ॥ 2.115.1 ॥&lt;br&gt;&#xA;नन्दिग्रामं गमिष्यामि सर्वानामन्त्रयेऽद्य वः।&lt;br&gt;&#xA;तत्र दुःखमिदं सर्वं सहिष्ये राघवं विना ॥ 2.115.2 ॥&lt;br&gt;&#xA;गतश्च हि दिवं राजा वनस्थश्च गुरुर्मम।&lt;br&gt;&#xA;रामं प्रतीक्षे राज्याय स हि राजा महायशाः ॥ 2.115.3 ॥&lt;br&gt;&#xA;एतच्छ्रुत्वा शुभं वाक्यं भरतस्य महात्मनः।&lt;br&gt;&#xA;अब्रुवन् मन्त्रिणः सर्वे वसिष्ठश्च पुरोहितः ॥ 2.115.4 ॥&lt;br&gt;&#xA;सुभृशं श्लाघनीयं च यदुक्तं भरत त्वया।&lt;br&gt;&#xA;वचनं भ्रातृवात्सल्यादनुरूपं तवैव तत् ॥ 2.115.5 ॥&lt;br&gt;&#xA;नित्यं ते बन्धुलुब्धस्य तिष्ठतो भ्रातृसौहृदे।&lt;br&gt;&#xA;आर्यमार्गं प्रपन्नस्य नानुमन्येत कः पुमान् ॥ 2.115.6 ॥&lt;br&gt;&#xA;मन्त्रिणां वचनं श्रुत्वा यथाभिलषितं प्रियम्।&lt;br&gt;&#xA;अब्रवीत्सारथिं वाक्यं रथो मे युज्यतामिति ॥ 2.115.7 ॥&lt;br&gt;&#xA;प्रहृष्टवदनः सर्वा मातॄः समभिवाद्य सः।&lt;br&gt;&#xA;आरुरोह रथं श्रीमान् शत्रुघ्नेन समन्वितः ॥ 2.115.8 ॥&lt;br&gt;&#xA;आरुह्य च रथं शीघ्रं शत्रुघ्नभरतावुभौ।&lt;br&gt;&#xA;ययतुः परमप्रीतौ वृतौ मन्त्रिपुरोहितैः ॥ 2.115.9 ॥&lt;br&gt;&#xA;अग्रतो गुरवस्तत्र वसिष्ठप्रमुखा द्विजाः।&lt;br&gt;&#xA;प्रययुः प्राङ्मुखाः सर्वे नन्दिग्रामो यतोऽभवत् ॥ 2.115.10 ॥&lt;br&gt;&#xA;बलं च तदनाहूतं गजाश्वरथसङ्कुलम्।&lt;br&gt;&#xA;प्रययौ भरते याते सर्वे च पुरवासिनः ॥ 2.115.11 ॥&lt;br&gt;&#xA;रथस्थः स हि धर्मात्मा भरतो भ्रातृवत्सलः।&lt;br&gt;&#xA;नन्दिग्रामं ययौ तूर्णं शिरस्याधाय पादुके ॥ 2.115.12 ॥&lt;br&gt;&#xA;ततस्तु भरतः क्षिप्रं नन्दिग्रामं प्रविश्य सः।&lt;br&gt;&#xA;अवतीर्य्य रथात्तूर्णं गुरूनिदमुवाच ह ॥ 2.115.13 ॥&lt;br&gt;&#xA;एतद्राज्यं मम भ्रात्रा दत्तं सन्न्यासवत् स्वयम्।&lt;br&gt;&#xA;योगक्षेमवहे चेमे पादुके हेमभूषिते ॥ 2.115.14 ॥&lt;br&gt;&#xA;भरतः शिरसा कृत्वा सन्न्यासं पादुके ततः।&lt;br&gt;&#xA;अब्रवीद्दुःखसन्तप्तः सर्वं प्रकृतिमण्डलम् ॥ 2.115.15 ॥&lt;br&gt;&#xA;छत्रं धारयत क्षिप्रमार्यपादाविमौ मतौ।&lt;br&gt;&#xA;आभ्यां राज्ये स्थितो धर्मः पादुकाभ्यां गुरोर्मम ॥ 2.115.16 ॥&lt;br&gt;&#xA;भ्रात्रा हि मयि सन्न्यासो निक्षिप्तः सौहृदादयम्।&lt;br&gt;&#xA;तमिमं पालयिष्यामि राघवागमनं प्रति ॥ 2.115.17 ॥&lt;br&gt;&#xA;क्षिप्रं संयोजयित्वा तु राघवस्य पुनः स्वयम्।&lt;br&gt;&#xA;चरणौ तौ तु रामस्य द्रक्ष्यामि सहपादुकौ ॥ 2.115.18 ॥&lt;br&gt;&#xA;ततो निक्षिप्तभारोऽहं राघवेण समागतः।&lt;br&gt;&#xA;निवेद्य गुरवे राज्यं भजिष्ये गुरुवृत्तिताम् ॥ 2.115.19 ॥&lt;br&gt;&#xA;राघवाय च सन्न्यासं दत्त्वे मे वरपादुके।&lt;br&gt;&#xA;राज्यं चेदमयोध्यां च धूतपापो भवामि च ॥ 2.115.20 ॥&lt;br&gt;&#xA;अभिषिक्ते तु काकुत्स्थे प्रहृष्टमुदिते जने।&lt;br&gt;&#xA;प्रीतिर्मम यशश्चैव भवेद्राज्याच्चतुर्गुणम् ॥ 2.115.21 ॥&lt;br&gt;&#xA;एवं तु विलपन् दीनो भरतः स महायशाः।&lt;br&gt;&#xA;नन्दिग्रामेऽकरोद्राज्यं दुःखितो मन्त्रिभिः सह ॥ 2.115.22 ॥&lt;br&gt;&#xA;स वल्कलजटाधारी मुनिवेषधरः प्रभुः।&lt;br&gt;&#xA;नन्दिग्रामेऽवसद्वीरः ससैन्यो भरतस्तदा ॥ 2.115.23 ॥&lt;br&gt;&#xA;रामागमनमाकाङ्क्षन् भरतो भ्रातृवत्सलः।&lt;br&gt;&#xA;भ्रातुर्वचनकारी च प्रतिज्ञापारगस्तथा ॥ 2.115.24 ॥&lt;br&gt;&#xA;पादुके त्वभिषिच्याथ नन्द्रिग्रामेऽवसत्तदा।&lt;br&gt;&#xA;भरतः शासनं सर्वं पादुकाभ्यां न्यवेदयत् ॥ 2.115.25 ॥&lt;br&gt;&#xA;ततस्तु भरतः श्रीमानभिषिच्यार्य्यपादुके।&lt;br&gt;&#xA;तदधीनस्तदा राज्यं कारयामास सर्वदा ॥ 2.115.26 ॥&lt;br&gt;&#xA;तदा हि यत्कार्य्यमुपैति किञ्चिदुपायनं चोपहृतं महार्हम्।&lt;br&gt;&#xA;स पादुकाभ्यां प्रथमं निवेद्य चकार पश्चाद्भरतो यथावत् ॥ 2.115.27 ॥&lt;/p&gt;</description>
    </item>
    <item>
      <title>११६ चित्रकूटे मुनि-रामसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/116_chitrakUTe_muni-rAmasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/116_chitrakUTe_muni-rAmasaMvAdaH/</guid>
      <description>&lt;p&gt;प्रतिप्रयाते भरते वसन् रामस्तपोवने।&lt;br&gt;&#xA;लक्षयामास सोद्वेगमथौत्सुक्यं तपस्विनाम् ॥ 2.116.1 ॥&lt;br&gt;&#xA;ये तत्र चित्रकूटस्य पुरस्तात्तापसाश्रमे।&lt;br&gt;&#xA;राममाश्रित्य निरतास्तानलक्षयदुत्सुकान् ॥ 2.116.2 ॥&lt;br&gt;&#xA;नयनैर्भुकुटीभिश्च रामं निर्दिश्य शङ्किताः।&lt;br&gt;&#xA;अन्योन्यमुपजल्पन्तः शनैश्चक्रुर्मिथः कथाः ॥ 2.116.3 ॥&lt;br&gt;&#xA;तेषामौत्सुक्यमालक्ष्य रामस्त्वात्मनि शङ्कितः।&lt;br&gt;&#xA;कृताञ्जलिरुवाचेदमृषिं कुलपतिं ततः ॥ 2.116.4 ॥&lt;br&gt;&#xA;न कच्चिद्भगवन् किञ्चित्पूर्ववृत्तमिदं मयि।&lt;br&gt;&#xA;दृश्यते विकृतं येन विक्रियन्ते तपस्विनः ॥ 2.116.5 ॥&lt;br&gt;&#xA;प्रमादाच्चरितं कच्चित्किञ्चिन्नावरजस्य मे।&lt;br&gt;&#xA;लक्ष्मणस्यर्षिभिर्दृष्टं नानुरूपमिवात्मनः ॥ 2.116.6 ॥&lt;br&gt;&#xA;कच्चिच्छुश्रूषमाणा वः शुश्रूषणपरा मयि।&lt;br&gt;&#xA;प्र(म)मादाभ्युचितां वृत्तिं सीता युक्तं न वर्तते ॥ 2.116.7 ॥&lt;br&gt;&#xA;अथर्षिर्जरया वृद्धस्तपसा च जरां गतः।&lt;br&gt;&#xA;वेपमान इवोवाच रामं भूतदयापरम् ॥ 2.116.8 ॥&lt;br&gt;&#xA;कुतः कल्याणसत्त्वायाः कल्याणाभिरतेस्तथा।&lt;br&gt;&#xA;चलनं तात वैदेह्यास्तपस्विषु विशेषतः ॥ 2.116.9 ॥&lt;br&gt;&#xA;त्वन्निमित्तमिदं तावत्तापसान् प्रति वर्तते।&lt;br&gt;&#xA;रक्षोभ्यस्तेन संविग्नाः कथयन्ति मिथः कथाः ॥ 2.116.10 ॥&lt;br&gt;&#xA;रावणावरजः कश्चित् खरो नामेह राक्षसः।&lt;br&gt;&#xA;उत्पाट्य तापसान् सर्वान् जनस्थाननिकेतनान् ॥ 2.116.11 ॥&lt;br&gt;&#xA;धृष्टश्च जितकाशीं च नृशंसः पुरुषादकः।&lt;br&gt;&#xA;अवलिप्तश्च पापश्च त्वां च तात न मृष्यते ॥ 2.116.12 ॥&lt;br&gt;&#xA;त्वं यदाप्रभृति ह्यस्मिन्नाश्रमे तात वर्तसे।&lt;br&gt;&#xA;तदाप्रभृति रक्षांसि विप्रकुर्वन्ति तापसान् ॥ 2.116.13 ॥&lt;br&gt;&#xA;दर्शयन्ति हि बीभत्सैः क्रूरैर्भीषणकैरपि।&lt;br&gt;&#xA;नानारूपैर्विरूपैश्च रूपैर्विकृतदर्शनैः ॥ 2.116.14 ॥&lt;br&gt;&#xA;अप्रशस्तैरशुचिभिः सम्प्रयोज्य च तापसान्।&lt;br&gt;&#xA;प्रतिघ्नन्त्यपरान् क्षिप्रमनार्य्याः पुरतः स्थिताः ॥ 2.116.15 ॥&lt;br&gt;&#xA;तेषु तेष्वाश्रमस्थानेष्वबुद्धमवलीय च।&lt;br&gt;&#xA;रमन्ते तापसांस्तत्र नाशयन्तोऽल्पयेतसः ॥ 2.116.16 ॥&lt;br&gt;&#xA;अपक्षिपन्ति स्रुग्भाण्डानग्नीन् सिञ्चन्ति वारिणा।&lt;br&gt;&#xA;कलशांश्च प्रमृद्नन्ति हवने समुपस्थिते ॥ 2.116.17 ॥&lt;br&gt;&#xA;तैर्दुरात्मभिरामृष्टानाश्रमान् प्रजिहासवः।&lt;br&gt;&#xA;गमनायान्यदेशस्य चोदयन्त्यृषयोऽद्य माम् ॥ 2.116.18 ॥&lt;br&gt;&#xA;तत्पुरा राम शारीरीमुपहिंसां तपस्विषु।&lt;br&gt;&#xA;दर्शयन्ति हि दुष्टास्ते त्यक्ष्याम इममाश्रमम् ॥ 2.116.19 ॥&lt;br&gt;&#xA;बहुमूलफलं चित्रमविदूरादितो वनम्।&lt;br&gt;&#xA;पुराणाश्रममेवाहं श्रयिष्ये सगणः पुनः ॥ 2.116.20 ॥&lt;br&gt;&#xA;खरस्त्वय्यपि चायुक्तं पुरा तात प्रवर्त्तते।&lt;br&gt;&#xA;सहास्माभिरितो गच्छ यदि बुद्धिः प्रवर्त्तते ॥ 2.116.21 ॥&lt;br&gt;&#xA;सकलत्रस्य सन्देहो नित्यं यत्तस्य राघव।&lt;br&gt;&#xA;समर्थस्यापि वसतो वासो दुःखमिहाद्य ते ॥ 2.116.22 ॥&lt;br&gt;&#xA;इत्युक्तवन्तं रामस्तं राजपुत्रस्तपस्विनम्।&lt;br&gt;&#xA;न शशाकोत्तरैर्वाक्यैरवरोद्धुं समुत्सुकः ॥ 2.116.23 ॥&lt;br&gt;&#xA;अभिनन्द्य समापृच्छ्य समाधाय च राघवम्।&lt;br&gt;&#xA;स जगामाश्रमं त्यक्त्वा कुलैः कुलपतिः सह ॥ 2.116.24 ॥&lt;br&gt;&#xA;रामः संसाध्य त्वृषिगणमनुगमनाद्देशात्तस्मात् कुलपतिमभिवाद्य ऋषिम्।&lt;br&gt;&#xA;सम्यक्प्रीतैस्तैरनुमत उपदिष्टार्थः पुण्यं वासाय स्वनिलयमुपसम्पेदे ॥ 2.116.25 ॥&lt;br&gt;&#xA;आश्रमं त्वृषिविरहितं प्रभुः क्षणमपि न विजहौ स राघवः।&lt;br&gt;&#xA;राघवं हि सततमनुगतास्तापसाश्चार्षचरितधृतगुणाः ॥ 2.116.26 ॥&lt;/p&gt;</description>
    </item>
    <item>
      <title>११७ अत्र्याश्रमगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/117_atryAshramagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/117_atryAshramagamanam/</guid>
      <description>&lt;p&gt;राघवस्त्वथ यातेषु तपस्विषु विचिन्तयन्।&lt;br&gt;&#xA;न तत्रारोचयद्वासं कारणैर्बहुभिस्तदा ॥ 2.117.1 ॥&lt;br&gt;&#xA;इह मे भरतो दृष्टो मातरश्च सनागराः।&lt;br&gt;&#xA;सा च मे स्मृतिरन्वेति तान्नित्यमनुशोचतः ॥ 2.117.2 ॥&lt;br&gt;&#xA;स्कन्धावारनिवेशेन तेन तस्य महात्मनः।&lt;br&gt;&#xA;हयहस्तिकरीषैश्च उपमर्द्दः कृतो भृशम् ॥ 2.117.3 ॥&lt;br&gt;&#xA;तस्मादन्यत्र गच्छाम इति सञ्चिन्त्य राघवः।&lt;br&gt;&#xA;प्रातिष्ठत स वैदेह्या लक्ष्मणेन च सङ्गतः ॥ 2.117.4 ॥&lt;br&gt;&#xA;सोऽत्रेराश्रममासाद्य तं ववन्दे महायशाः।&lt;br&gt;&#xA;तं चापि भगवानत्रिः पुत्रवत् प्रत्यपद्यत ॥ 2.117.5 ॥&lt;br&gt;&#xA;स्वयमातिथ्यमादिश्य सर्वमस्य सुसत्कृतम्।&lt;br&gt;&#xA;सौमित्रिं च महाभागां सीतां च समसान्त्वयत् ॥ 2.117.6 ॥&lt;br&gt;&#xA;पत्नीं च समनुप्राप्तां वृद्धामामन्त्र्य सत्कृताम्।&lt;br&gt;&#xA;सान्त्वयामास धर्मज्ञः सर्वभूतहिते रतः ॥ 2.117.7 ॥&lt;br&gt;&#xA;प्रतिगृह्णीष्व वैदेहीमब्रवीदृषिसत्तमः।&lt;br&gt;&#xA;रामाय चाचचक्षे तां तापसीं धर्मचारिणीम् ॥ 2.117.8 ॥&lt;br&gt;&#xA;दशवर्षाण्यनावृष्ट्या दग्धे लोके निरन्तरम्।&lt;br&gt;&#xA;यया मूलफले सृष्टे जाह्नवी च प्रवर्त्तिता ॥ 2.117.9 ॥&lt;br&gt;&#xA;उग्रेण तपसा युक्ता नियमैश्चाप्यलङ्कृता।&lt;br&gt;&#xA;दशवर्षसहस्राणि यया तप्तं महत्तपः ॥ 2.117.10 ॥&lt;br&gt;&#xA;देवकार्यनिमित्तं च यया सन्त्वरमाणया।&lt;br&gt;&#xA;दशरात्रं कृता रात्रिः सेयं मातेव तेऽनघ ॥ 2.117.11 ॥&lt;br&gt;&#xA;अभिगच्छतु वैदेही वृद्धामक्रोधनां सदा।&lt;br&gt;&#xA;अनसूयेति या लोके कर्मभिः ख्यातिमागता ॥ 2.117.12 ॥&lt;br&gt;&#xA;एवं ब्रुवाणं तमृषिं तथेत्युक्त्वा स राघवः।&lt;br&gt;&#xA;सीतामुवाच धर्मज्ञामिदं वचनमुत्तमम् ॥ 2.117.13 ॥&lt;br&gt;&#xA;राजपुत्रि श्रुतं त्वेतन्मुनेरस्य समीरितम्।&lt;br&gt;&#xA;श्रेयोर्थमात्मनः श्रीघ्रमभिगच्छ तपस्विनीम् ॥ 2.117.14 ॥&lt;br&gt;&#xA;सीता त्वेतद्वचः श्रुत्वा राघवस्य हितैषिणः।&lt;br&gt;&#xA;तामत्रिपत्नीं धर्मज्ञामभिचक्राम मैथिली ॥ 2.117.15 ॥&lt;br&gt;&#xA;शिथिलां वलितां वृद्धां जरापाण्डरमूर्द्धजाम्।&lt;br&gt;&#xA;सततं वेपमानाङ्गी प्रवाते कदली यथा ॥ 2.117.16 ॥&lt;br&gt;&#xA;तां तु सीता महाभागामनसूयां पतिव्रताम्।&lt;br&gt;&#xA;अभ्यवादयदव्यग्रा स्वनाम समुदाहरत् ॥ 2.117.17 ॥&lt;br&gt;&#xA;अभिवाद्य च वैदेही तापसीं तामनिन्दिताम्।&lt;br&gt;&#xA;बद्धाञ्जलिपुटा हृष्टा पर्यपृच्छदनामयम् ॥ 2.117.18 ॥&lt;br&gt;&#xA;ततः सीतां महाभागां दृष्ट्वा तां धर्मचारिणीम्।&lt;br&gt;&#xA;सान्त्वयन्त्यब्रवीद्धृष्टा दिष्ट्या धर्ममवेक्षसे ॥ 2.117.19 ॥&lt;br&gt;&#xA;त्यक्त्वा ज्ञातिजनं सीते मानमृद्धिं च भामिनि।&lt;br&gt;&#xA;अवरुद्धं वने रामं दिष्ट्या त्वमनुगच्छसि ॥ 2.117.20 ॥&lt;br&gt;&#xA;नगरस्थो वनस्थो वा पापो वा यदि वा शुभः।&lt;br&gt;&#xA;यासां स्त्रीणां प्रियो भर्ता तासां लोका महोदयाः ॥ 2.117.21 ॥&lt;br&gt;&#xA;दुःशीलः कामवृत्तो वा धनैवा परिवर्जितः।&lt;br&gt;&#xA;स्त्रीणामार्यस्वभावानां परमं दैवतं पतिः ॥ 2.117.22 ॥&lt;br&gt;&#xA;नातो विशिष्टं पश्यामि बान्धवं विमृशन्त्यहम्।&lt;br&gt;&#xA;सर्वत्रयोग्यं वैदेहि तपःकृतमिवाव्ययम् ॥ 2.117.23 ॥&lt;br&gt;&#xA;न त्वेनमवगच्छन्ति गुणदोषमसत्स्त्रियः।&lt;br&gt;&#xA;कामवक्तव्यहृदया भर्तृनाथा श्चरन्ति याः ॥ 2.117.24 ॥&lt;br&gt;&#xA;प्राप्नुवन्त्ययशश्चैव धर्मभ्रंशं च मैथिलि।&lt;br&gt;&#xA;अकार्यवशमापन्नाः स्त्रियो याः खलु तद्विधाः ॥ 2.117.25 ॥&lt;br&gt;&#xA;त्वद्विधास्तु गुणैर्युक्ता दृष्टलोकपरावराः।&lt;br&gt;&#xA;स्त्रियः स्वग चरिष्यन्ति यथा धर्मकृतस्तथा ॥ 2.117.26 ॥&lt;br&gt;&#xA;तदेवमेनं त्वमनुव्रता सती पतिव्रतानां समयानुवर्तिनी।&lt;br&gt;&#xA;भवस्व भर्त्तुः सहधर्मचारिणी यशश्च धर्मं च ततः समाप्स्यसि ॥ 2.117.27 ॥&lt;/p&gt;</description>
    </item>
    <item>
      <title>११८ अनसूयया आभरणदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/118_anasUyayA_AbharaNadAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/118_anasUyayA_AbharaNadAnam/</guid>
      <description>&lt;p&gt;सा त्वेवमुक्ता वैदेही त्वनसूयाऽनसूयया।&lt;br&gt;&#xA;प्रतिपूज्य वचो मन्दं प्रवक्तुमुपचक्रमे ॥ 2.118.1 ॥&lt;br&gt;&#xA;नैतदाश्चर्य्यमार्याया यन्मां त्वमनुभाषसे।&lt;br&gt;&#xA;विदितं तु ममाप्येतद्यथा नार्य्याः पतिर्गुरुः ॥ 2.118.2 ॥&lt;br&gt;&#xA;यद्यप्येष भवेद्भर्ता ममार्ये वृत्तवर्जितः।&lt;br&gt;&#xA;अद्वैधमुपचर्तव्यस्तथाप्येष मया भवेत् ॥ 2.118.3 ॥&lt;br&gt;&#xA;किं पुनर्यो गुणः श्लाघ्यः सानुक्रोशो जितेन्द्रियः।&lt;br&gt;&#xA;स्थिरानुरागो धर्मात्मा मातृवत्पितृवत्प्रियः ॥ 2.118.4 ॥&lt;br&gt;&#xA;यां वृत्तिं वर्त्तते रामः कौसल्यायां महाबलः।&lt;br&gt;&#xA;तामेव नृपनारीणामन्यासामपि वर्त्तते ॥ 2.118.5 ॥&lt;br&gt;&#xA;सकृद्दृष्टास्वपि स्त्रीषु नृपेण नृपवत्सलः।&lt;br&gt;&#xA;मातृवद्वर्त्तते वीरो मानमुत्सृज्य धर्मवित् ॥ 2.118.6 ॥&lt;br&gt;&#xA;आगच्छन्त्याश्च विजनं वनमेवं भयावहम्।&lt;br&gt;&#xA;समाहितं मे श्वश्र्वा च हृदये तद्धृतं महत् ॥ 2.118.7 ॥&lt;br&gt;&#xA;पाणिप्रदानकाले च यत्पुरा त्वग्निसन्निधौ।&lt;br&gt;&#xA;अनुशिष्टा जनन्याऽस्मि वाक्यं तदपि मे धृतम् ॥ 2.118.8 ॥&lt;br&gt;&#xA;नवीकृतं च तत्सर्वं वाक्यैस्ते धर्मचारिणि।&lt;br&gt;&#xA;पतिशुश्रूषणान्नार्य्यास्तपो नान्यद्विधीयते ॥ 2.118.9 ॥&lt;br&gt;&#xA;सावित्री पतिशुश्रूषां कृत्वा स्वर्गे महीयते।&lt;br&gt;&#xA;तथावृत्तिश्च याता त्वं पतिशुश्रूषया दिवम् ॥ 2.118.10 ॥&lt;br&gt;&#xA;वरिष्ठा सर्वनारीणामेषा च दिवि देवता।&lt;br&gt;&#xA;रोहिणी न विना चन्द्रं मुहूर्त्तमपि दृश्यते ॥ 2.118.11 ॥&lt;br&gt;&#xA;एवंविधाश्च प्रवराः स्त्रियो भर्तृदृढव्रताः।&lt;br&gt;&#xA;देवलोके महीयन्ते पुण्येन स्वेन कर्मणा ॥ 2.118.12 ॥&lt;br&gt;&#xA;ततोऽनसूया संहृष्टा श्रुत्वोक्तं सीतया वचः।&lt;br&gt;&#xA;शिरस्याघ्राय चोवाच मैथिलीं हर्षयन्त्युत ॥ 2.118.13 ॥&lt;br&gt;&#xA;नियमैर्विविधैराप्तं तपो हि महदस्ति मे।&lt;br&gt;&#xA;तत्संश्रित्य बलं सीते छन्दये त्वां शुचिस्मिते ॥ 2.118.14 ॥&lt;br&gt;&#xA;उपपन्नं मनोज्ञं च वचनं तव मैथिलि।&lt;br&gt;&#xA;प्रीता चास्म्युचितं किं ते करवाणि ब्रवीहि मे ॥ 2.118.15 ॥&lt;br&gt;&#xA;तस्यास्तद्वचनं श्रुत्वा विस्मिता मन्दविस्मया कृतमित्यब्रवीत्सीता तपोबलसमन्विताम् ॥ 2.118.16 ॥&lt;br&gt;&#xA;सा त्वेवमुक्ता धर्मज्ञा तया प्रीततराऽभवत्।&lt;br&gt;&#xA;सफलं च प्रहर्षं ते हन्त सीते करोम्यहम् ॥ 2.118.17 ॥&lt;br&gt;&#xA;इदं दिव्यं वरं माल्यं वस्त्रमाभरणानि च।&lt;br&gt;&#xA;अङ्गरागं च वैदेहि महार्हं चानुलेपनम् ॥ 2.118.18 ॥&lt;br&gt;&#xA;मया दत्तमिदं सीते तव गात्राणि शोभयेत्।&lt;br&gt;&#xA;अनुरूपमसङ्क्लिष्टं नित्यमेव भविष्यति ॥ 2.118.19 ॥&lt;br&gt;&#xA;अङ्गरागेण दिव्येन लिप्ताङ्गी जनकात्मजे।&lt;br&gt;&#xA;शोभयिष्यसि भर्त्तारं यथा श्रीविष्णुमव्ययम् ॥ 2.118.20 ॥&lt;br&gt;&#xA;सा वस्त्रमङ्गरागं च भूषणानि स्रजस्तथा।&lt;br&gt;&#xA;मैथिली प्रतिजग्राह प्रीतिदानमनुत्तमम् ॥ 2.118.21 ॥&lt;br&gt;&#xA;प्रतिगृह्य च तत् सीता प्रीतिदानं यशस्विनी।&lt;br&gt;&#xA;श्लिष्टाञ्जलिपुटा तत्र समुपास्त तपोधनाम् ॥ 2.118.22 ॥&lt;br&gt;&#xA;तथा सीतासुपासीनामनसूया दृढव्रता।&lt;br&gt;&#xA;वचनं प्रष्टुमारेभे काञ्चित् प्रियकथामनु ॥ 2.118.23 ॥&lt;br&gt;&#xA;स्वयंवरे किल प्राप्ता त्वमनेन यशस्विना।&lt;br&gt;&#xA;राघवेणेति मे सीते कथा श्रुतिमुपागता ॥ 2.118.24 ॥&lt;br&gt;&#xA;तां कथां श्रोतुमिच्छामि विस्तरेण च मैथिलि।&lt;br&gt;&#xA;यथानुभूतं कार्त्स्न्येन तन्मे त्वं वक्तुमर्हसि ॥ 2.118.25 ॥&lt;br&gt;&#xA;एवमुक्ता तु सा सीता तां ततो धर्मचारिणीम्।&lt;br&gt;&#xA;श्रूयतामिति चोक्त्वा वै कथयामास तां कथाम् ॥ 2.118.26 ॥&lt;br&gt;&#xA;मिथिलाधिपतिर्वीरो जनको नाम धर्मवित्।&lt;br&gt;&#xA;क्षत्त्रधर्मे ह्यभिरतो न्यायतः शास्ति मेदिनीम् ॥ 2.118.27 ॥&lt;br&gt;&#xA;तस्य लाङ्गलहस्तस्य कर्षतः क्षेत्रमण्डलम्।&lt;br&gt;&#xA;अहं किलोत्थिता भित्त्वा जगतीं नृपतेः सुता ॥ 2.118.28 ॥&lt;br&gt;&#xA;स मां दृष्ट्वा नरपतिर्मुष्टिविक्षेपतत्परः।&lt;br&gt;&#xA;पांसुकुण्ठितसर्वाङ्गीं जनको विस्मितोऽभवत् ॥ 2.118.29 ॥&lt;br&gt;&#xA;अनपत्येन च स्नेहादङ्कमारोप्य च स्वयम्।&lt;br&gt;&#xA;ममेयं तनयेत्युक्त्वा स्नेहो मयि निपातितः ॥ 2.118.30 ॥&lt;br&gt;&#xA;अन्तरिक्षे च वागुक्ता प्रति माऽमानुषी किल।&lt;br&gt;&#xA;एवमेतन्नरपते धर्मेण तनया तव ॥ 2.118.31 ॥&lt;br&gt;&#xA;ततः प्रहृष्टो धर्मात्मा पिता मे मिथिलाधिपः।&lt;br&gt;&#xA;अवाप्तो विपुलामृद्धिं मामवाप्य नराधिपः ॥ 2.118.32 ॥&lt;br&gt;&#xA;दत्ता चास्मीष्टवद्देव्यै ज्येष्ठायै पुण्यकर्मणा।&lt;br&gt;&#xA;तया सम्भाविता चास्मि स्निग्धया मातृसौहृदात् ॥ 2.118.33 ॥&lt;br&gt;&#xA;पतिसंयोगसुलभं वयो दृष्ट्वा तु मे पिता।&lt;br&gt;&#xA;चिन्तामभ्यगमद्दीनो वित्तनाशादिवाधनः ॥ 2.118.34 ॥&lt;br&gt;&#xA;सदृशाच्चापकृष्टाच्च लोके कन्यापिता जनात्।&lt;br&gt;&#xA;प्रधर्षणमवाप्नोति शक्रेणापि समो भुवि ॥ 2.118.35 ॥&lt;br&gt;&#xA;तां धर्षणामदूरस्थां दृष्ट्वा चात्मनि पार्थिवः।&lt;br&gt;&#xA;चिन्तार्णवगतः पारं नाससादाप्लवो यथा ॥ 2.118.36 ॥&lt;br&gt;&#xA;अयोनिजां हि मां ज्ञात्वा नाध्यगच्छद्विचिन्तयन्।&lt;br&gt;&#xA;सदृशं चानुरूपं च महीपालः पतिं मम ॥ 2.118.37 ॥&lt;br&gt;&#xA;तस्य बुद्धिरियं जाता चिन्तयानस्य सन्ततम्।&lt;br&gt;&#xA;स्वयं वरं तनूजायाः करिष्यामीति धीमतः ॥ 2.118.38 ॥&lt;br&gt;&#xA;महायज्ञे तदा तस्य वरुणेन महात्मना।&lt;br&gt;&#xA;दत्तं धनुर्वरं प्रीत्या तूणी चाक्षयसायकौ ॥ 2.118.39 ॥&lt;br&gt;&#xA;असञ्चाल्यं मनुष्यैश्च यत्नेनापि च गौरवात्।&lt;br&gt;&#xA;तन्न शक्ता नमयितुं स्वप्नेष्वपि नराधिपाः ॥ 2.118.40 ॥&lt;br&gt;&#xA;तद्धनुः प्राप्य मे पित्रा व्याहृतं सत्यवादिना।&lt;br&gt;&#xA;समवाये नरेन्द्राणां पूर्वमामन्त्र्य पार्थिवान् ॥ 2.118.41 ॥&lt;br&gt;&#xA;इदं च धनुरुद्यम्य सज्यं यः कुरुते नरः।&lt;br&gt;&#xA;तस्य मे दुहिता भार्या भविष्यति न संशयः ॥ 2.118.42 ॥&lt;br&gt;&#xA;तच्च दृष्ट्वा धनुः श्रेष्ठं गौरवाद्गिरिसन्निभम्।&lt;br&gt;&#xA;अभिवाद्य नृपा जग्मुरशक्तास्तस्य तोलने ॥ 2.118.43 ॥&lt;br&gt;&#xA;विश्वामित्रेण सहितो यज्ञं द्रष्टुं समागतः।&lt;br&gt;&#xA;लक्ष्मणेन सह भ्रात्रा रामः सत्यपराक्रमः ॥ 2.118.44 ॥&lt;br&gt;&#xA;विश्वामित्रस्तु धर्मात्मा मम पित्रा सुपूजितः।&lt;br&gt;&#xA;प्रोवाच पितरं तत्र भ्रातरौ रामलक्ष्मणौ ॥ 2.118.45 ॥&lt;br&gt;&#xA;सुतौ दशरथस्येमौ धनुर्दर्शनकाङ्क्षिणौ।&lt;br&gt;&#xA;धनुर्दर्शय रामाय राजपुत्राय दैविकम् ॥ 2.118.46 ॥&lt;br&gt;&#xA;इत्युक्तस्तेन विप्रेण तद्धनुः समुपानयत्।&lt;br&gt;&#xA;निमेषान्तरमात्रेण तदानम्य स वीर्य्यवान् ॥ 2.118.47 ॥&lt;br&gt;&#xA;ज्यां समारोप्य झटिति पूरयामास वीर्यवत् ॥ 2.118.48 ॥&lt;br&gt;&#xA;तेन पूरयता वेगान्मध्ये भग्नं द्विधा धनुः।&lt;br&gt;&#xA;तस्य शब्दोऽभवद्भीमः पतितस्याशनेरिव ॥ 2.118.49 ॥&lt;br&gt;&#xA;ततोऽहं तत्र रामाय पित्रा सत्याभिसन्धिना।&lt;br&gt;&#xA;निश्चिता दातुमुद्यम्य जलभाजनमुत्तमम् ॥ 2.118.50 ॥&lt;br&gt;&#xA;दीयमानां न तु तदा प्रतिजग्राह राघवः।&lt;br&gt;&#xA;अविज्ञाय पितुश्छन्दमयोध्याधिपतेः प्रभोः ॥ 2.118.51 ॥&lt;br&gt;&#xA;ततः श्वशुरमामन्त्र्य वृद्धं दशरथं नृपम्।&lt;br&gt;&#xA;मम पित्रा त्वहं दत्ता रामाय विदितात्मने ॥ 2.118.52 ॥&lt;br&gt;&#xA;मम चैवानुजा साध्वी ऊर्मिला प्रियदर्शना।&lt;br&gt;&#xA;भार्य्यार्थे लक्ष्मणस्यापि दत्ता पित्रा मम स्वयम् ॥ 2.118.53 ॥&lt;br&gt;&#xA;एवं दत्तास्मि रामाय तदा तस्मिन् स्वयम्वरे।&lt;br&gt;&#xA;अनुरक्तास्मि धर्मेण पतिं वीर्यवतां वरम् ॥ 2.118.54 ॥&lt;/p&gt;</description>
    </item>
    <item>
      <title>११९ रामस्य दण्डकारण्यप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/119_rAmasya_daNDakAraNyapraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/07-rAma-darshanam/119_rAmasya_daNDakAraNyapraveshaH/</guid>
      <description>&lt;p&gt;अनसूया तु धर्मज्ञा श्रुत्वा तां महतीं कथाम्।&lt;br&gt;&#xA;पर्य्यष्वजत बाहुभ्यां शिरस्याघ्राय मैथिलीम् ॥ 2.119.1 ॥&lt;br&gt;&#xA;यथा स्वयम्वरं वृत्तं तत्सर्वं हि श्रुतं मया।&lt;br&gt;&#xA;रमेऽहं कथया ते तु दृढं मधुरभाषिणि ॥ 2.119.2 ॥&lt;br&gt;&#xA;दिवसं प्रतिकीर्णानामाहारार्थं पतत्त्रिणाम्।&lt;br&gt;&#xA;सन्ध्याकाले निलीनानां निद्रार्थं श्रूयते ध्वनिः ॥ 2.119.3 ॥&lt;br&gt;&#xA;एते चाप्यभिषेकार्द्रा मुनयः कलशोद्यताः।&lt;br&gt;&#xA;सहिता उपवर्तन्ते सलिलाप्लुतवल्कलाः ॥ 2.119.4 ॥&lt;br&gt;&#xA;ऋषीणामग्निहोत्रेषु हुतेषु विधिपूर्वकम्।&lt;br&gt;&#xA;कपोताङ्गारुणो धूमो दृश्यते पवनोद्धतः ॥ 2.119.5 ॥&lt;br&gt;&#xA;अल्पपर्णाहि तरवो घनीभूताः समन्ततः।&lt;br&gt;&#xA;विप्रकृष्टेपि देशेऽस्मिन्न प्रकाशन्ति वै दिशः ॥ 2.119.6 ॥&lt;br&gt;&#xA;रजनीचरसत्त्वानि प्रचरन्ति समन्ततः।&lt;br&gt;&#xA;तपोवनमृगा ह्येते वेदितीर्थेषु शेरते ॥ 2.119.7 ॥&lt;br&gt;&#xA;सम्प्रवृद्धा निशा सीते नक्षत्रसमलङ्कृता।&lt;br&gt;&#xA;जोत्स्नाप्रावरणश्चन्द्रो दृश्यतेऽभ्युदितोऽम्बरे ॥ 2.119.8 ॥&lt;br&gt;&#xA;गम्यतामनुजानामि रामस्यानुचरी भव।&lt;br&gt;&#xA;कथयन्त्या हि मधुरं त्वयाहं परितोषिता ॥ 2.119.9 ॥&lt;br&gt;&#xA;अलङ्कुरु च तावत्त्वं प्रत्यक्षं मम मैथिलि।&lt;br&gt;&#xA;प्रीतिं जनय मे वत्से दिव्यालङ्कारशोभिता ॥ 2.119.10 ॥&lt;br&gt;&#xA;सा तथा समलङ्कृत्य सीता सुरसुतोपमा।&lt;br&gt;&#xA;प्रणम्य शिरसा तस्यै रामं त्वभिमुखी ययौ ॥ 2.119.11 ॥&lt;br&gt;&#xA;तथा तु भूषितां सीतां ददर्श वदतां वरः।&lt;br&gt;&#xA;राघवः प्रीतिदानेन तपस्विन्या जहर्ष च ॥ 2.119.12 ॥&lt;br&gt;&#xA;न्यवेदयत्ततः सर्वं सीता रामाय मैथिली।&lt;br&gt;&#xA;प्रीतिदानं तपस्विन्या वसनाभरणस्रजम् ॥ 2.119.13 ॥&lt;br&gt;&#xA;प्रहृष्टस्त्वभवद्रामो लक्ष्मणश्च महारथः।&lt;br&gt;&#xA;मैथिल्याः सत्क्रियां दृष्ट्वा मानुषेषु सुदुर्लभाम् ॥ 2.119.14 ॥&lt;br&gt;&#xA;ततस्तां शर्वरीं प्रीतः पुण्यां शशिनिभाननः।&lt;br&gt;&#xA;अर्चितस्तापसैः सिद्धैरुवास रघुनन्दनः ॥ 2.119.15 ॥&lt;br&gt;&#xA;तस्यां रात्र्यां व्यतीतायामभिषिच्य हुताग्निकान्।&lt;br&gt;&#xA;आपृच्छेतां नरव्याघ्रौ तापसान् वनगोचरान् ॥ 2.119.16 ॥&lt;br&gt;&#xA;तावूचुस्ते वनचरास्तापसा धर्मचारिणः।&lt;br&gt;&#xA;वनस्य तस्य सञ्चारं राक्षसैः समभिप्लुतम् ॥ 2.119.17 ॥&lt;br&gt;&#xA;रक्षांसि पुरुषादानि नानारूपाणि राघव।&lt;br&gt;&#xA;वसन्त्यस्मिन् महारण्ये व्यालाश्च रुधिराशनाः ॥ 2.119.18 ॥&lt;br&gt;&#xA;उच्छिष्टं वा प्रमत्तं वा तापसं धर्मचारिणम्।&lt;br&gt;&#xA;अदन्त्यस्मिन् महारण्ये तान्निवारय राघव ॥ 2.119.19 ॥&lt;br&gt;&#xA;एष पन्था महर्षीणां फलान्याहरतां वने।&lt;br&gt;&#xA;अनेन तु वनं दुर्गं गन्तुं राघव ते क्षमम् ॥ 2.119.20 ॥&lt;br&gt;&#xA;इतीव तैः प्राञ्जलिभिस्तपस्विभिर्द्विजैः कृतः स्वस्त्ययनः परं तपः।&lt;br&gt;&#xA;वनं सभार्य्यः प्रविवेश राघवः सलक्ष्मणः सूर्य्यमिवाभ्रमण्डलम् ॥ 2.119.21 ॥&lt;/p&gt;</description>
    </item>
  </channel>
</rss>
