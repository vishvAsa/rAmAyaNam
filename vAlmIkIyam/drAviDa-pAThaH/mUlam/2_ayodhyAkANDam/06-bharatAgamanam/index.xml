<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६-भरतागमनम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/</link>
    <description>Recent content in &#43;०६-भरतागमनम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/index.xml" rel="self" type="application/rss+xml" />
    <item>
      <title>०६७ अराजकदेशवर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/067_arAjakadeshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/067_arAjakadeshavarNanam/</guid>
      <description>&lt;p&gt;आक्रन्दितनिरानन्दा सास्रकण्ठजनाकुला।&lt;br&gt;&#xA;अयोध्यायामवतता सा व्यतीयाय शर्वरी ॥ 2.67.1 ॥&lt;br&gt;&#xA;व्यतीतायां तु शर्वर्यामादित्यस्योदये ततः।&lt;br&gt;&#xA;समेत्य राजकर्तारः सभामीयुर्द्विजातयः ॥ 2.67.2 ॥&lt;br&gt;&#xA;मार्कण्डेयोऽथ मौद्गल्यो वामदेवश्च काश्यपः।&lt;br&gt;&#xA;कात्यायनो गौतमश्च जाबालिश्च महायशाः ॥ 2.67.3 ॥&lt;br&gt;&#xA;एते द्विजाः सहामात्यैः पृथग्वाचमुदीरयन्।&lt;br&gt;&#xA;वसिष्ठमेवाभिमुखाः श्रेष्ठं राजपुरोहितम् ॥ 2.67.4 ॥&lt;br&gt;&#xA;अतीता शर्वरी दुःखं या नो वर्षशतोपमा।&lt;br&gt;&#xA;अस्मिन्पञ्चत्वमापन्ने पुत्रशोकेन पार्थिवे ॥ 2.67.5 ॥&lt;br&gt;&#xA;स्वर्गतश्च महाराजो रामश्चारण्यमाश्रितः।&lt;br&gt;&#xA;लक्ष्मणश्चापि तेजस्वी रामेणैव गतः सह ॥ 2.67.6 ॥&lt;br&gt;&#xA;उभौ भरतशत्रुघ्नौ कैकयेषु परन्तपौ।&lt;br&gt;&#xA;पुरे राजगृहे रम्ये मातामहनिवेशने ॥ 2.67.7 ॥&lt;br&gt;&#xA;इक्ष्वाकूणामिहाद्यैव कश्चिद्राजा विधीयताम्।&lt;br&gt;&#xA;अराजकं हि नो राष्ट्रं न विनाशमवाप्नुयात् ॥ 2.67.8 ॥&lt;br&gt;&#xA;नाराजके जनपदे विद्युन्माली महास्वनः।&lt;br&gt;&#xA;अभिवर्षति पर्जन्यो महीं दिव्येन वारिणा ॥ 2.67.9 ॥&lt;br&gt;&#xA;नाराजके जनपदे बीजमुष्टिः प्रकीर्यते।&lt;br&gt;&#xA;नाराजके पितुः पुत्रो भार्या वा वर्तते वशे ॥ 2.67.10 ॥&lt;br&gt;&#xA;नाराजके धनं चास्ति नास्ति भार्याप्यराजके।&lt;br&gt;&#xA;इदमत्याहितं चान्यत् कुतः सत्यमराजके ॥ 2.67.11 ॥&lt;br&gt;&#xA;नाराजके जनपदे कारयन्ति सभां नराः।&lt;br&gt;&#xA;उद्यानानि च रम्याणि हृष्टाः पुण्यगृहाणि च ॥ 2.67.12 ॥&lt;br&gt;&#xA;नाराजके जनपदे यज्ञशीला द्विजातयः।&lt;br&gt;&#xA;सत्त्राण्यन्वासते दान्ता ब्राह्मणाः संशितव्रताः ॥ 2.67.13 ॥&lt;br&gt;&#xA;नाराजके जनपदे महायज्ञेषु यज्वनः।&lt;br&gt;&#xA;ब्राह्मणा वसुसम्पन्ना विसृजन्त्याप्तदक्षिणाः ॥ 2.67.14 ॥&lt;br&gt;&#xA;नाराजके जनपदे प्रभूतनटनर्तकाः।&lt;br&gt;&#xA;उत्सवाश्च समाजाश्च वर्धन्ते राष्ट्रवर्धनाः ॥ 2.67.15 ॥&lt;br&gt;&#xA;नाराजके जनपदे सिद्धार्था व्यवहारिणः।&lt;br&gt;&#xA;कथाभिरनुज्यन्ते कथाशीलाः कथाप्रियैः ॥ 2.67.16 ॥&lt;br&gt;&#xA;नाराजके जनपदे उद्यानानि समागताः।&lt;br&gt;&#xA;सायाह्ने क्रीडितुं यान्ति कुमार्यो हेमभूषिताः ॥ 2.67.17 ॥&lt;br&gt;&#xA;नाराजके जनपदे वाहनैः शीघ्रगामिभिः।&lt;br&gt;&#xA;नरा निर्यान्त्यरण्यानि नारीभिः सह कामिनः ॥ 2.67.18 ॥&lt;br&gt;&#xA;नाराजके जनपदे धनवन्तः सुरक्षिताः।&lt;br&gt;&#xA;शेरते विवृतद्वाराः कृषिगोरक्षजीविनः ॥ 2.67.19 ॥&lt;br&gt;&#xA;नाराजके जनपदे बद्धघण्टाविषाणिनः।&lt;br&gt;&#xA;अटन्ति राजमार्गेषु कुञ्जराः षष्टिहायनाः ॥ 2.67.20 ॥&lt;br&gt;&#xA;नाराजके जनपदे शरान् सततमस्यताम्।&lt;br&gt;&#xA;श्रूयते तलनिर्घोष इष्वस्त्राणामुपासने ॥ 2.67.21 ॥&lt;br&gt;&#xA;नाराजके जनपदे वणिजो दूरगामिनः।&lt;br&gt;&#xA;गच्छन्ति क्षेममध्वानं बहुपण्यसमाचिताः ॥ 2.67.22 ॥&lt;br&gt;&#xA;नाराजके जनपदे चरत्येकचरो वशी।&lt;br&gt;&#xA;भावयन्नात्मनात्मानं यत्र सांयगृहो मुनिः ॥ 2.67.23 ॥&lt;br&gt;&#xA;नाराजके जनपदे योगक्षेमं प्रवर्तते।&lt;br&gt;&#xA;न चाप्यराजके सेना शत्रून् विषहते युधि ॥ 2.67.24 ॥&lt;br&gt;&#xA;नाराजके जनपदे हृष्टैः परमवाजिभिः।&lt;br&gt;&#xA;नराः संयान्ति सहसा रथैश्च परिमण्डिताः ॥ 2.67.25 ॥&lt;br&gt;&#xA;नाराजके जनपदे नराः शास्त्रविशारदाः।&lt;br&gt;&#xA;संवदन्तोऽवतिष्ठन्ते वनेषूपवनेषु च ॥ 2.67.26 ॥&lt;br&gt;&#xA;नाराजके जनपदे माल्यमोदकदक्षिणाः।&lt;br&gt;&#xA;देवताभ्यर्चनार्थाय कल्प्यन्ते नियतैर्जनैः ॥ 2.67.27 ॥&lt;br&gt;&#xA;नाराजके जनपदे चन्दनागरुरूषिताः।&lt;br&gt;&#xA;राजपुत्रा विराजन्ते वसन्त इव शाखिनः ॥ 2.67.28 ॥&lt;br&gt;&#xA;यथा ह्यनुदका नद्यो यथा वाप्यतृणं वनम्।&lt;br&gt;&#xA;अगोपाला यथा गावस्तथा राष्ट्रमराजकम् ॥ 2.67.29 ॥&lt;br&gt;&#xA;ध्वजो रथस्य प्रज्ञानं धूमो ज्ञानं विभावसोः।&lt;br&gt;&#xA;तेषां यो नो ध्वजो राजा स देवत्वमितो गतः ॥ 2.67.30 ॥&lt;br&gt;&#xA;नाराजके जनपदे स्वकं भवति कस्यचित्।&lt;br&gt;&#xA;मत्स्या इव नरा नित्यं भक्षयन्ति परस्परम् ॥ 2.67.31 ॥&lt;br&gt;&#xA;ये हि सम्भिन्नमर्यादा नास्तिकाश्छिन्नसंशयाः।&lt;br&gt;&#xA;तेऽपि भावाय कल्पन्ते राजदण्डनिपीडिताः ॥ 2.67.32 ॥&lt;br&gt;&#xA;यथा दृष्टिः शरीरस्य नित्यमेव प्रवर्तते।&lt;br&gt;&#xA;तथा नरेन्द्रो राष्ट्रस्य प्रभवः सत्यधर्मयोः ॥ 2.67.33 ॥&lt;br&gt;&#xA;राजा सत्यं च धर्मश्च राजा कुलवतां कुलम्।&lt;br&gt;&#xA;राजा माता पिता चैव राजा हितकरो नृणाम् ॥ 2.67.34 ॥&lt;br&gt;&#xA;यमो वैश्रवणः शक्रो वरुणश्च महाबलः।&lt;br&gt;&#xA;विशेष्यन्ते नरेन्द्रेण वृत्तेन महता ततः ॥ 2.67.35 ॥&lt;br&gt;&#xA;अहो तम इवेदं स्यान्न प्रज्ञायेत किञ्चन।&lt;br&gt;&#xA;राजा चेन्न भवेल्लोके विभजन् साध्वसाधुनी ॥ 2.67.36 ॥&lt;br&gt;&#xA;जीवत्यपि महाराजे तवैव वचनं वयम्।&lt;br&gt;&#xA;नातिक्रमामहे सर्वे वेलां प्राप्येव सागरः ॥ 2.67.37 ॥&lt;br&gt;&#xA;स नः समीक्ष्य द्विजवर्य वृत्तं नृपं विना राज्यमरण्यभूतम्।&lt;br&gt;&#xA;कुमारमिक्ष्वाकुसुतं वदान्यं त्वमेव राजानमिहाभिषिञ्च ॥ 2.67.38 ॥&lt;/p&gt;</description>
    </item>
    <item>
      <title>०६८ भरताय दूतप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/068_bharatAya_dUtapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/068_bharatAya_dUtapreShaNam/</guid>
      <description>&lt;p&gt;तेषां हि वचनं श्रुत्वा वसिष्ठः प्रत्युवाच ह।&lt;br&gt;&#xA;मित्रामात्यगणान् सर्वान् ब्राह्मणांस्तानिदं वचः ॥ 2.68.1 ॥&lt;br&gt;&#xA;यदसौ मातुलकुले पुरे राजगृहे सुखी।&lt;br&gt;&#xA;भरतो वसति भ्रात्रा शत्रुघ्नेन समन्वितः ॥ 2.68.2 ॥&lt;br&gt;&#xA;तच्छीघ्रं जवना दूता गच्छन्तु त्वरितैर्हयैः।&lt;br&gt;&#xA;आनेतुं भ्रातरौ वीरौ किं समीक्षामहे वयम् ॥ 2.68.3 ॥&lt;br&gt;&#xA;गच्छन्त्विति ततः सर्वे वसिष्ठं वाक्यमब्रुवन्।&lt;br&gt;&#xA;तेषां तद्वचनं श्रुत्वा वसिष्ठो वाक्यमब्रवीत् ॥ 2.68.4 ॥&lt;br&gt;&#xA;एहि सिद्धार्थ विजय जयन्ता शोकनन्दन।&lt;br&gt;&#xA;श्रूयतामितिकर्तव्यं सर्वानेव ब्रवीमि वः ॥ 2.68.5 ॥&lt;br&gt;&#xA;पुरं राजगृहं गत्वा शीघ्रं शीघ्रजवैर्हयैः।&lt;br&gt;&#xA;त्यक्तशोकैरिदं वाच्यः शासनाद्भरतो मम ॥ 2.68.6 ॥&lt;br&gt;&#xA;पुरोहितस्त्वां कुशलं प्राह सर्वे च मन्त्रिणः।&lt;br&gt;&#xA;त्वरमाणश्च निर्याहि कृत्यमात्ययिकं त्वया ॥ 2.68.7 ॥&lt;br&gt;&#xA;मा चास्मै प्रोषितं रामं मा चास्मै पितरं मृतम्।&lt;br&gt;&#xA;भवन्तः शंसिषुर्गत्वा राघवाणामिमं क्षयम् ॥ 2.68.8 ॥&lt;br&gt;&#xA;कौशेयानि च वस्त्राणि भूषणानि वराणि च।&lt;br&gt;&#xA;क्षिप्रमादाय राज्ञश्च भरतस्य च गच्छत ॥ 2.68.9 ॥&lt;br&gt;&#xA;दत्तपथ्यशना दूता जग्मुः स्वं स्वं निवेशनम्।&lt;br&gt;&#xA;केकयांस्ते गमिष्यन्तो हयानारुह्य सम्मतान् ॥ 2.68.10 ॥&lt;br&gt;&#xA;ततः प्रास्थानिकं कृत्वा कार्यशेषमनन्तरम्।&lt;br&gt;&#xA;वसिष्ठेनाभ्यनुज्ञाता दूताः सन्त्वरिता ययुः ॥ 2.68.11 ॥&lt;br&gt;&#xA;न्यन्तेनापरतालस्य प्रलम्बस्योत्तरं प्रति।&lt;br&gt;&#xA;निषेवमाणास्ते जग्मुर्नदीं मध्येन मालिनीम् ॥ 2.68.12 ॥&lt;br&gt;&#xA;ते हस्तिनपुरे गङ्गां तीर्त्वा प्रत्यङ्मुखा ययुः।&lt;br&gt;&#xA;पाञ्चालदेशमासाद्य मध्येन कुरुजाङ्गलम् ॥ 2.68.13 ॥&lt;br&gt;&#xA;सरांसि च सुपूर्णानि नदीश्च विमलोदकाः।&lt;br&gt;&#xA;निरीक्षमाणास्ते जग्मुर्दूताः कार्यवशाद्द्रुतम् ॥ 2.68.14 ॥&lt;br&gt;&#xA;ते प्रसन्नोदकां दिव्यां नानाविहगसेविताम्।&lt;br&gt;&#xA;उपातिजग्मुर्वेगेन शरदण्डां जनाकुलाम् ॥ 2.68.15 ॥&lt;br&gt;&#xA;निकूलवृक्षमासाद्य दिव्यं सत्योपयाचनम्।&lt;br&gt;&#xA;अभिगम्याभिवाद्यं तं कुलिड्गां प्राविशन् पुरीम् ॥ 2.68.16 ॥&lt;br&gt;&#xA;अभिकालं ततः प्राप्य ते बोधिभवनाच्च्युताम्।&lt;br&gt;&#xA;पितृपैतामहीं पुण्यां तेरुरिक्षुमतीं नदीम् ॥ 2.68.17 ॥&lt;br&gt;&#xA;अवेक्ष्याञ्जलिपानांश्च ब्राह्मणान् वेदपारगान्।&lt;br&gt;&#xA;ययुर्मध्येन बाह्लीकान् सुदामानं च पर्वतम् ॥ 2.68.18 ॥&lt;br&gt;&#xA;विष्णोः पदं प्रेक्षमाणा विपाशां चापि शाल्मलीम्।&lt;br&gt;&#xA;नदीर्वापीस्तटाकानि पल्वलानि सरांसि च ॥ 2.68.19 ॥&lt;br&gt;&#xA;पश्यन्तो विविधांश्चापि सिंहव्याघ्रमृगद्विपान्।&lt;br&gt;&#xA;ययुः पथाति महता शासनं भर्तुरीप्सवः ॥ 2.68.20 ॥&lt;br&gt;&#xA;ते श्रान्तवाहना दूता विकृष्टेन पथा ततः।&lt;br&gt;&#xA;गिरिव्रजं पुरवरं शीघ्रमासेदुरञ्जसा ॥ 2.68.21 ॥&lt;br&gt;&#xA;भर्तुः प्रियार्थं कुलरक्षणार्थं भर्तुश्च वंशस्य परिग्रहार्थम्।&lt;br&gt;&#xA;अहेडमानास्त्वरया स्म दूता रात्र्यां तु ते तत्पुरमेव याताः ॥ 2.68.22 ॥&lt;/p&gt;</description>
    </item>
    <item>
      <title>०६९ भरतेन दुःस्वप्नदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/069_bharatena_duHsvapnadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/069_bharatena_duHsvapnadarshanam/</guid>
      <description>&lt;p&gt;यामेव रात्रिं ते दूताः प्रविशन्ति स्म तां पुरीम्।&lt;br&gt;&#xA;भरतेनापि तां रात्रिं स्वप्नो दृष्टोऽयमप्रियः ॥ 2.69.1 ॥&lt;br&gt;&#xA;व्युष्टामेव तु तां रात्रिं दृष्ट्वा तं स्वप्नमप्रियम्।&lt;br&gt;&#xA;पुत्रो राजाधिराजस्य सुभृशं पर्यतप्यत ॥ 2.69.2 ॥&lt;br&gt;&#xA;तप्यमानं समाज्ञाय वयस्याः प्रियवादिनः।&lt;br&gt;&#xA;आयासं हि विनेष्यन्तः सभायां चक्रिरे कथाः ॥ 2.69.3 ॥&lt;br&gt;&#xA;वादयन्ति तथा शान्तिं लासयन्त्यपि चापरे।&lt;br&gt;&#xA;नाटकान्यपरे प्राहुर्हास्यानि विविधानि च ॥ 2.69.4 ॥&lt;br&gt;&#xA;स तैर्महात्मा भरतः सखिभिः प्रियवादिभिः।&lt;br&gt;&#xA;गोष्ठीहास्यानि कुर्वद्भिर्न प्राहृष्यत राघवः ॥ 2.69.5 ॥&lt;br&gt;&#xA;तमब्रवीत्प्रियसखो भरतं सखिभिर्वृतम्।&lt;br&gt;&#xA;सुहृद्भिः पर्युपासीनः किं सखे नानुमोदसे ॥ 2.69.6 ॥&lt;br&gt;&#xA;एवं ब्रुवाणं सुहृदं भरतः प्रत्युवाच ह।&lt;br&gt;&#xA;श्रृणु त्वं यन्निमित्तं मे दैन्यमेतदुपागतम् ॥ 2.69.7 ॥&lt;br&gt;&#xA;स्वप्ने पितरमद्राक्षं मलिनं मुक्तमूर्द्धजम्।&lt;br&gt;&#xA;पतन्तमद्रिशिखरात् कलुषे गोमयह्रदे ॥ 2.69.8 ॥&lt;br&gt;&#xA;प्लवमानश्च मे दृष्टः स तस्मिन् गोमयह्रदे।&lt;br&gt;&#xA;पिबन्नञ्जलिना तैलं हसन्नपि मुहुर्मुहुः ॥ 2.69.9 ॥&lt;br&gt;&#xA;ततस्तिलौदनं भुक्त्वा पुनःपुनरधःशिराः।&lt;br&gt;&#xA;तैलेनाभ्यक्तसर्वाङ्गस्तैलमेवावगाहत ॥ 2.69.10 ॥&lt;br&gt;&#xA;स्वप्नेऽपि सागरं शुष्कं चन्द्रं च पतितं भुवि।&lt;br&gt;&#xA;उपरुद्धां च जगतीं तमसेव समावृताम् ॥ 2.69.11 ॥&lt;br&gt;&#xA;औपवाह्यस्य नागम्य विषाणं शकलीकृतम्।&lt;br&gt;&#xA;सहसा चापि संशान्तं ज्वलितं जातवेदसम् ॥ 2.69.12 ॥&lt;br&gt;&#xA;अवतीर्णां च पृथिवीं शुष्कांश्च विविधान् द्रुमान्।&lt;br&gt;&#xA;अहं पश्यामि विध्वस्तान् सधूमांश्चापि पर्वतान् ॥ 2.69.13 ॥&lt;br&gt;&#xA;पीठे कार्ष्णायसे चैनं निषण्णं कृष्णवाससम्।&lt;br&gt;&#xA;प्रहसन्ति स्म राजानं प्रमदाः कृष्णपिङ्गलाः ॥ 2.69.14 ॥&lt;br&gt;&#xA;त्वरमाणश्च धर्मात्मा रक्तमाल्यानुलेपनः।&lt;br&gt;&#xA;रथेन खरयुक्तेन प्रयातो दक्षिणामुखः ॥ 2.69.15 ॥&lt;br&gt;&#xA;प्रहसन्तीव राजानं प्रमदा रक्तवासिनी।&lt;br&gt;&#xA;प्रकर्षन्ती मया दृष्टा राक्षसी विकृतानना ॥ 2.69.16 ॥&lt;br&gt;&#xA;एवमेतन्मया दृष्टमिमां रात्रिं भयावहाम्।&lt;br&gt;&#xA;अहं रामोऽथवा राजा लक्ष्मणो वा मरिष्यति ॥ 2.69.17 ॥&lt;br&gt;&#xA;नरो यानेन यः स्वप्ने खरयुक्तेन याति हि।&lt;br&gt;&#xA;अचिरात्तस्य धूमाग्रं चितायां सम्प्रदृश्यते ॥ 2.69.18 ॥&lt;br&gt;&#xA;एतन्निमित्तं दीनोऽहं तन्न वः प्रतिपूजये।&lt;br&gt;&#xA;शुष्यतीव च मे कण्ठो न स्वस्थमिव मे मनः ॥ 2.69.19 ॥&lt;br&gt;&#xA;न पश्यामि भयस्थानं भयं चैवोपधारये।&lt;br&gt;&#xA;भ्रष्टश्च स्वरयोगो मे च्छाया चोपहता मम ॥ 2.69.20 ॥&lt;br&gt;&#xA;जुगुप्सन्निव चात्मानं न च पश्यामि कारणम् ॥ 2.69.21 ॥&lt;br&gt;&#xA;इमां हि दुःस्वप्नगतिं निशाम्य तामनेकरूपामवितर्कितां पुरा।&lt;br&gt;&#xA;भयं महत्तद्धृदयान्न याति मे विचिन्त्य राजानमचिन्त्यदर्शनम् ॥ 2.69.22 ॥&lt;/p&gt;</description>
    </item>
    <item>
      <title>०७० भरतस्य निशाक्रमणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/070_bharatasya_nishAkramaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/070_bharatasya_nishAkramaNam/</guid>
      <description>&lt;p&gt;भरते ब्रुवति स्वप्नं दूतास्ते क्लान्तवाहनाः।&lt;br&gt;&#xA;प्रविश्यासह्यपरिघं रम्यं राजगृहं पुरम् ॥ 2.70.1 ॥&lt;br&gt;&#xA;समागम्य तु राज्ञा च राज पुत्रेण चार्चिताः।&lt;br&gt;&#xA;राज्ञः पादौ गृहीत्वा तु तमूचुर्भरतं वचः ॥ 2.70.2 ॥&lt;br&gt;&#xA;पुरोहितस्त्वां कुशलं प्राह सर्वे च मन्त्रिणः।&lt;br&gt;&#xA;त्वरमाणश्च निर्याहि कृत्यमात्ययिकं त्वया ॥ 2.70.3 ॥&lt;br&gt;&#xA;इमानि च महार्हाणि वस्त्राण्याभरणानि च।&lt;br&gt;&#xA;प्रतिगृह्य विशालाक्ष मातुलस्य च दापय ॥ 2.70.4 ॥&lt;br&gt;&#xA;अत्र विंशतिकोट्यस्तु नृपतेर्मातुलस्य ते।&lt;br&gt;&#xA;दशकोट्यस्तु सम्पूर्णास्तथैव च नृपात्मज ॥ 2.70.5 ॥&lt;br&gt;&#xA;प्रतिगृह्य तु तत्सर्वं स्वनुरक्तः सुहृज्जने।&lt;br&gt;&#xA;दूतानुवाच भरतः कामैः सम्प्रतिपूज्य तान् ॥ 2.70.6 ॥&lt;br&gt;&#xA;कच्चित् सुकुशली राजा पिता दशरथो मम।&lt;br&gt;&#xA;कच्चिच्चारोगता रामे लक्ष्मणे च महात्मनि ॥ 2.70.7 ॥&lt;br&gt;&#xA;आर्या च धर्मनिरता धर्मज्ञा धर्मदर्शिनी।&lt;br&gt;&#xA;अरोगा चापि कौसल्या माता रामस्य धीमतः ॥ 2.70.8 ॥&lt;br&gt;&#xA;कच्चित् सुमित्रा धर्मज्ञा जननी लक्ष्मणस्य या।&lt;br&gt;&#xA;शत्रुघ्नस्य च वीरस्य साऽरोगा चापि मध्यमा ॥ 2.70.9 ॥&lt;br&gt;&#xA;आत्मकामा सदा चण्डी क्रोधना प्राज्ञमानिनी।&lt;br&gt;&#xA;अरोगा चापि मे माता कैकेयी किमुवाच ह ॥ 2.70.10 ॥&lt;br&gt;&#xA;एवमुक्तास्तु ते दूता भरतेन महात्मना।&lt;br&gt;&#xA;ऊचुः सप्रश्रयं वाक्यमिदं तं भरतं तदा ॥ 2.70.11 ॥&lt;br&gt;&#xA;कुशलास्ते नरव्याघ्र येषां कुशलमिच्छसि।&lt;br&gt;&#xA;श्रीश्च त्वां वृणुते पद्मा युज्यतां चापिते रथः ॥ 2.70.12 ॥&lt;br&gt;&#xA;भरतश्चापि तान् दूतानेवमुक्तोऽभ्यभाषत।&lt;br&gt;&#xA;आपृच्छेऽहं महाराजं दूताः सन्त्वरयन्ति माम् ॥ 2.70.13 ॥&lt;br&gt;&#xA;एवमुक्त्वा तु तान् दूतान् भरतः पार्थिवात्मजः।&lt;br&gt;&#xA;दूतैः सञ्चोदितो वाक्यं मातामहमुवाच ह ॥ 2.70.14 ॥&lt;br&gt;&#xA;राजन् पितुर्गमिष्यामि सकाशं दूतचोदितः।&lt;br&gt;&#xA;पुनरप्यहमेष्यामि यदा मे त्वं स्मरिष्यसि ॥ 2.70.15 ॥&lt;br&gt;&#xA;भरतेनैवमुक्तस्तु नृपो मातामहस्तदा।&lt;br&gt;&#xA;तमुवाच शुभं वाक्यं शिरस्याघ्राय राघवम् ॥ 2.70.16 ॥&lt;br&gt;&#xA;गच्छतातानुजाने त्वां कैकेयी सुप्रजास्त्वया।&lt;br&gt;&#xA;मातरं कुशलं ब्रूयाः पितरं च परन्तप ॥ 2.70.17 ॥&lt;br&gt;&#xA;पुरोहितं च कुशलं ये चान्ये द्विजसत्तमाः।&lt;br&gt;&#xA;तौ च तात महेष्वासौ भ्रातरौ रामलक्ष्मणौ ॥ 2.70.18 ॥&lt;br&gt;&#xA;तस्मै हस्त्युत्तमांश्चित्रान् कम्बलानजिनानि च।&lt;br&gt;&#xA;अभिसत्कृत्य कैकेयो भरताय धनं ददौ ॥ 2.70.19 ॥&lt;br&gt;&#xA;रुक्मनिष्कसहस्रे द्वे षोडशाश्वशतानि च।&lt;br&gt;&#xA;सत्कृत्य कैकयीपुत्रं केकयो धनमादिशत् ॥ 2.70.20 ॥&lt;br&gt;&#xA;तथामात्यानभिप्रेतान् विश्वास्यांश्च गुणान्वितान्।&lt;br&gt;&#xA;ददावश्वपतिः क्षिप्रं भरतायानुयायिनः ॥ 2.70.21 ॥&lt;br&gt;&#xA;ऐरावतानैन्द्रशिरान्नागान्वै प्रियदर्शनान्।&lt;br&gt;&#xA;खरान् शीघ्रान् सुसंयुक्तान् मातुलोऽस्मै धनं ददौ ॥ 2.70.22 ॥&lt;br&gt;&#xA;अन्तःपुरेऽतिसंवृद्धान् व्याघ्रवीर्यबलान्वितान्।&lt;br&gt;&#xA;दंष्ट्रायुधान् महाकायान् शुनश्चीपायनं ददौ ॥ 2.70.23 ॥&lt;br&gt;&#xA;स दत्तं केकयेन्द्रेण धनं तन्नाभ्यनन्दत।&lt;br&gt;&#xA;भरतः केकयीपुत्रो गमनत्वरया तदा ॥ 2.70.24 ॥&lt;br&gt;&#xA;बभूव ह्यस्य हृदये चिन्ता सुमहती तदा।&lt;br&gt;&#xA;त्वरया चापि दूतानां स्वप्नस्यापि च दर्शनात् ॥ 2.70.25 ॥&lt;br&gt;&#xA;स स्ववेश्म व्यतिक्रम्य नरनागाश्वसंवृतम्।&lt;br&gt;&#xA;प्रपेदे सुमहच्छ्रीमान् राजमार्गमनुत्तमम् ॥ 2.70.26 ॥&lt;br&gt;&#xA;अभ्यतीत्य ततोऽपश्यदन्तःपुरमुदारधीः।&lt;br&gt;&#xA;ततस्तद्भरतः श्रीमानाविवेशानिवारितः ॥ 2.70.27 ॥&lt;br&gt;&#xA;स मातामहमापृच्छ्य मातुलं च युधाजितम्।&lt;br&gt;&#xA;रथमारुह्य भरतः शत्रुघ्नसहितो ययौ ॥ 2.70.28 ॥&lt;br&gt;&#xA;रथान् मण्डलचक्रांश्च योजयित्वा परःशतम्।&lt;br&gt;&#xA;उष्ट्रगोश्वखरैर्भृत्या भरतं यान्तमन्वयुः ॥ 2.70.29 ॥&lt;br&gt;&#xA;बलेन गुप्तो भरतो महात्मा सहार्यकस्यात्मसमैरमात्यैः।&lt;br&gt;&#xA;आदाय शत्रुघ्नमपेतशत्रुर्गृहाद्ययौ सिद्ध इवेन्द्रलोकात् ॥ 2.70.30 ॥&lt;/p&gt;</description>
    </item>
    <item>
      <title>०७१ अयोध्यागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/071_ayodhyAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/071_ayodhyAgamanam/</guid>
      <description>&lt;p&gt;स प्राङ्मुखो राजगृहादभिनिर्याय राघवः।&lt;br&gt;&#xA;ततः सुदामां द्युतिमान् सन्तीर्यावेक्ष्य तां नदीम् ॥ 2.71.1 ॥&lt;br&gt;&#xA;ह्लादिनीं दूरपारां च प्रत्यक्स्त्रोतस्तरङ्गिणीम्।&lt;br&gt;&#xA;शतद्रूमतरच्छ्रीमान् नदीमिक्ष्वाकुनन्दनः ॥ 2.71.2 ॥&lt;br&gt;&#xA;एलाधाने नदीं तीर्त्वा प्राप्य चापरपर्पटान्।&lt;br&gt;&#xA;शिलामाकुर्वतीं तीर्त्वा आग्नेयं शल्यकर्त्तनम् ॥ 2.71.3 ॥&lt;br&gt;&#xA;सत्यसन्धः शुचिः श्रीमान् प्रेक्षमाणः शिलावहाम्।&lt;br&gt;&#xA;अत्ययात् स महाशैलान् वनं चैत्ररथं प्रति ॥ 2.71.4 ॥&lt;br&gt;&#xA;सरस्वतीं च गङ्गां च युग्मेन प्रत्यपद्यत।&lt;br&gt;&#xA;उत्तरं वीरमत्स्यानां भारुण्डं प्राविशद्वनम् ॥ 2.71.5 ॥&lt;br&gt;&#xA;वेगिनीं च कुलिङ्गाख्यां ह्लादिनीं पर्वतावृताम्।&lt;br&gt;&#xA;यमुनां प्राप्य सन्तीर्णो बलमाश्वासयत्तदा ॥ 2.71.6 ॥&lt;br&gt;&#xA;शीतीकृत्य तु गात्राणि क्लान्तानाश्वास्य वाजिनः।&lt;br&gt;&#xA;तत्र स्नात्वा च पीत्वा च प्रायादादाय चोदकम् ॥ 2.71.7 ॥&lt;br&gt;&#xA;राजपुत्रो महारण्यमनभीक्ष्णोपसेवितम्।&lt;br&gt;&#xA;भद्रो भद्रेण यानेन मारुतः खमिवात्ययात् ॥ 2.71.8 ॥&lt;br&gt;&#xA;भागीरथीं दुष्प्रतरामंशुधाने महानदीम्।&lt;br&gt;&#xA;उपायाद्राघवस्तूर्णं प्राग्वटे विश्रुते पुरे ॥ 2.71.9 ॥&lt;br&gt;&#xA;स गङ्गां प्राग्वटे तीर्त्वा समायात् कुटिकोष्ठिकाम्।&lt;br&gt;&#xA;सबलस्तां स तीर्त्वाथ समायाद्धर्मवर्द्धनम् ॥ 2.71.10 ॥&lt;br&gt;&#xA;तोरणं दक्षिणार्द्धेन जम्बूप्रस्थमुपागमत्।&lt;br&gt;&#xA;वरूथं च ययौ रम्यं ग्रामं दशरथात्मजः ॥ 2.71.11 ॥&lt;br&gt;&#xA;तत्र रम्ये वने वासं कृत्वाऽसौ प्राङ्मुखो ययौ।&lt;br&gt;&#xA;उद्यानमुज्जिहानायाः प्रियका यत्र पादपाः ॥ 2.71.12 ॥&lt;br&gt;&#xA;सालांस्तु प्रियकान् प्राप्य शीघ्रानास्थाय वाजिनः।&lt;br&gt;&#xA;अनुज्ञाप्याथ भरतो वाहिनीं त्वरितो ययौ ॥ 2.71.13 ॥&lt;br&gt;&#xA;वासं कृत्वा सर्वतीर्थे तीर्त्वा चोत्तानिकां नदीम्।&lt;br&gt;&#xA;अन्यानदीश्च विविधाः पार्वतीयैस्तुरङ्गमैः ॥ 2.71.14 ॥&lt;br&gt;&#xA;हस्तिपृष्ठकमासाद्य कुटिकामत्यवर्त्तत।&lt;br&gt;&#xA;ततार च नरव्याघ्रो लौहित्ये स कपीवतीम् ॥ 2.71.15 ॥&lt;br&gt;&#xA;कलिङ्गनगरे चापि प्राप्य सालवनं तदा।&lt;br&gt;&#xA;भरतः क्षिप्रमागच्छत् सुपरिश्रान्तवाहनः ॥ 2.71.16 ॥&lt;br&gt;&#xA;वनं च समतीत्याशु शर्वर्य्यामरुणोदये।&lt;br&gt;&#xA;अयोध्यां मनुना राज्ञा निर्मितां सन्ददर्श ह ॥ 2.71.17 ॥&lt;br&gt;&#xA;तां पुरीं पुरुषव्याघ्रः सप्तरात्रोषितः पथि।&lt;br&gt;&#xA;अयोध्यामग्रतो दृष्ट्वा सारथिं वाक्यमब्रवीत् ॥ 2.71.18 ॥&lt;br&gt;&#xA;एषा नातिप्रतीता मे पुण्योद्याना यशस्विनी।&lt;br&gt;&#xA;अयोध्या दृश्यते दूरात् सारथे पाण्डुमृत्तिका ॥ 2.71.19 ॥&lt;br&gt;&#xA;यज्वभिर्गुणसम्पन्नैर्बाह्मणैर्वेदपारगैः।&lt;br&gt;&#xA;भूयिष्ठमृद्धैराकीर्णा राजर्षिपरिपालिता ॥ 2.71.20 ॥&lt;br&gt;&#xA;अयोध्यायां पुरा शब्दः श्रूयते तुमुलो महान्।&lt;br&gt;&#xA;समन्तान्नरनारीणां तमद्य न श्रृणोम्यहम् ॥ 2.71.21 ॥&lt;br&gt;&#xA;समान्ताद्विप्रधावद्भिः प्रकाशन्ते ममान्यदा।&lt;br&gt;&#xA;तान्यद्यानुरुदन्तीव परित्यक्तानि कामिभिः ॥ 2.71.22 ॥&lt;br&gt;&#xA;अरण्यभूतेव पुरी सारथे प्रतिभाति मे ॥ 2.71.23 ॥&lt;br&gt;&#xA;नह्यत्र यानैर्दृश्यन्ते न गजैर्न च वाजिभिः।&lt;br&gt;&#xA;निर्यान्तो वाभियान्तो वा नरमुख्या यथापुरम् ॥ 2.71.24 ॥&lt;br&gt;&#xA;उद्यानानि पुरा भान्ति मत्तप्रमुदितानि च।&lt;br&gt;&#xA;जनानां रतिसंयोगेष्वत्यन्तगुणवन्ति च ॥ 2.71.25 ॥&lt;br&gt;&#xA;तान्येतान्यद्य पश्यामि निरानन्दानि सर्वशः।&lt;br&gt;&#xA;स्रस्तपर्णैरनुपथं विक्रोशद्भिरिव द्रुमैः ॥ 2.71.26 ॥&lt;br&gt;&#xA;नाद्यापि श्रूयते शब्दो मत्तानां मृगपक्षिणाम्।&lt;br&gt;&#xA;संरक्तां मधुरां वाणीं कलं व्याहरतां बहु ॥ 2.71.27 ॥&lt;br&gt;&#xA;चन्दनागरुसम्पृक्तो धूपसम्मूर्च्छितोऽतुलः।&lt;br&gt;&#xA;प्रवाति पवनः श्रीमान् किन्नु नाद्य यथापुरम् ॥ 2.71.28 ॥&lt;br&gt;&#xA;भेरीमृदङ्गवीणानां कोणसङ्घट्टितः पुनः।&lt;br&gt;&#xA;किमद्य शब्दो विरतः सदाऽदीनगतिः पुरा ॥ 2.71.29 ॥&lt;br&gt;&#xA;अनिष्टानि च पापानि पश्यामि विविधानि च।&lt;br&gt;&#xA;निमित्तान्यमनोज्ञानि तेन सीदति मे मनः ॥ 2.71.30 ॥&lt;br&gt;&#xA;सर्वथा कुशलं सूत दुर्लभं मम बन्धुषु।&lt;br&gt;&#xA;तथा ह्यसति सम्मोहे हृदयं सीदतीव मे ॥ 2.71.31 ॥&lt;br&gt;&#xA;विषण्णः श्रान्तहृदयस्त्रस्तस्स लुलितेन्द्रियः।&lt;br&gt;&#xA;भरतः प्रविवेशाशु पुरीमिक्ष्वाकुपालिताम् ॥ 2.71.32 ॥&lt;br&gt;&#xA;द्वारेण वैजयन्तेन प्राविशच्छ्रान्तवाहनः।&lt;br&gt;&#xA;द्वास्स्थैरुत्थाय विजयं पृष्टस्तैः सहितो ययौ ॥ 2.71.33 ॥&lt;br&gt;&#xA;स त्वनेकाग्रहृदयो द्वास्स्थं प्रत्यर्च्य तं जनम्।&lt;br&gt;&#xA;सूतमश्वपतेः क्लान्तमब्रवीत्तत्र राघवः ॥ 2.71.34 ॥&lt;br&gt;&#xA;किमहं त्वरयानीतः कारणेन विनाऽनघ।&lt;br&gt;&#xA;अशुभाशङ्किहृदयं शीलं च पततीव मे ॥ 2.71.35 ॥&lt;br&gt;&#xA;श्रुता नो यादृशाः पूर्वं नृपतीनां विनाशने।&lt;br&gt;&#xA;आकारांस्तानहं सर्वानिह पश्यामि सारथे ॥ 2.71.36 ॥&lt;br&gt;&#xA;सम्मार्जनविहीनानि परुषाण्युपलक्षये।&lt;br&gt;&#xA;असंयतकवाटानि श्रीविहीनानि सर्वशः ॥ 2.71.37 ॥&lt;br&gt;&#xA;अनाशितकुटुम्बानि प्रभाहीनजनानि च।&lt;br&gt;&#xA;अलक्ष्मीकानि पश्यामि कुटुम्बिभवनान्यहम् ॥ 2.71.38 ॥&lt;br&gt;&#xA;अपेतमाल्यशोभान्यप्यसम्मृष्टाजिराणि च।&lt;br&gt;&#xA;देवागाराणि शून्यानि न चाभान्ति यथापुरम् ॥ 2.71.39 ॥&lt;br&gt;&#xA;देवतार्चाः प्रविद्धाश्च यज्ञ गोष्ठ्यस्तथाविधाः।&lt;br&gt;&#xA;माल्यापणेषु राजन्ते नाद्य पण्यानि वा तथा ॥ 2.71.40 ॥&lt;br&gt;&#xA;दृश्यन्ते वणिजोऽप्यद्य न यथापूर्वमत्र वै।&lt;br&gt;&#xA;ध्यानसंविग्नहृदया नष्टव्यापारयन्त्रिताः ॥ 2.71.41 ॥&lt;br&gt;&#xA;देवायतनचैत्येषु दीनाः पक्षिगणास्तथा।&lt;br&gt;&#xA;मलिनं चाश्रुपूर्णाक्षं दीनं ध्यानपरं कृशम् ॥ 2.71.42 ॥&lt;br&gt;&#xA;सस्त्रीपुंसं च पश्यामि जनमुत्कण्ठितं पुरे ॥ 2.71.43 ॥&lt;br&gt;&#xA;इत्येवमुक्त्वा भरतः सूतं तं दीनमानसः।&lt;br&gt;&#xA;तान्यरिष्टान्ययोध्यायां प्रेक्ष्य राजगृहं ययौ ॥ 2.71.44 ॥&lt;br&gt;&#xA;तां शून्यश्रृङ्गाटकवेश्मरथ्यां रजोरुणद्वारकपाटयन्त्राम्।&lt;br&gt;&#xA;दृष्ट्वा पुरीमिन्द्रपुरप्रकाशां दुःखेन सम्पूर्णतरो बभूव ॥ 2.71.45 ॥&lt;br&gt;&#xA;बहूनि पश्यन् मनसोऽप्रियाणि यान्यन्यदा नास्य पुरे बभूवुः।&lt;br&gt;&#xA;अवाक्छिरा दीनमना न हृष्टः पितुर्महात्मा प्रविवेश वेश्म ॥ 2.71.46 ॥&lt;/p&gt;</description>
    </item>
    <item>
      <title>०७२ भरतविलापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/072_bharatavilApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/072_bharatavilApaH/</guid>
      <description>&lt;p&gt;अपश्यंस्तु ततस्तत्र पितरं पितुरालये।&lt;br&gt;&#xA;जगाम भरतो द्रष्टुं मातरं मातुरालये ॥ 2.72.1 ॥&lt;br&gt;&#xA;अनुप्राप्तं तु तं दृष्ट्वा कैकेयी प्रोषितं सुतम्।&lt;br&gt;&#xA;उत्पपात तदा हृष्टा त्यक्त्वा सौवर्णमासनम् ॥ 2.72.2 ॥&lt;br&gt;&#xA;स प्रविश्यैव धर्मात्मा स्वगृहं श्रीविवर्जितम्।&lt;br&gt;&#xA;भरतः प्रतिजग्राह जनन्याश्चरणौ शुभौ ॥ 2.72.3 ॥&lt;br&gt;&#xA;सा तं मूर्द्धन्युपाघ्राया परिष्वज्य यशस्विनम्।&lt;br&gt;&#xA;अङ्के भरतमारोप्य प्रष्टुं समुपचक्रमे ॥ 2.72.4 ॥&lt;br&gt;&#xA;अपि नाध्वश्रमः शीघ्रं रथेनापततस्तव**।&lt;br&gt;&#xA;आर्यकः मातामहः।अपिः प्रश्ने ॥ 2.72.5 ॥&lt;br&gt;&#xA;आर्यकस्ते सुकुशली युधाजिन्मातुलस्तव।&lt;br&gt;&#xA;प्रवासाच्च सुखं पुत्र सर्वं मे वक्तुमर्हसि ॥ 2.72.6 ॥&lt;br&gt;&#xA;एवं पृष्टस्तु कैकेय्या प्रियं पार्थिवनन्दनः।&lt;br&gt;&#xA;आचष्ट भरतः सर्वं मात्रे राजीवलोचनः ॥ 2.72.7 ॥&lt;br&gt;&#xA;अद्य मे सप्तमी रात्रिश्च्युतस्यार्यकवेश्मनः।&lt;br&gt;&#xA;अम्बायाः कुशली तातो युधाजिन्मातुलश्च मे ॥ 2.72.8 ॥&lt;br&gt;&#xA;यन्मे धनं च रत्नं च ददौ राजा परन्तपः।&lt;br&gt;&#xA;परिश्रान्तं पथ्यभवत् ततोऽहं पूर्वमागतः ॥ 2.72.9 ॥&lt;br&gt;&#xA;राजवाक्यहरैर्दूतैस्त्वर्यमाणोऽहमागतः।&lt;br&gt;&#xA;यदहं प्रष्टुमिच्छामि तदम्बा वक्तुमर्हति ॥ 2.72.10 ॥&lt;br&gt;&#xA;शून्योऽयं शयनीयस्ते पर्यङ्को हेमभूषितः।&lt;br&gt;&#xA;न चायमिक्ष्वाकुजनः प्रहृष्टः प्रतिभाति मा ॥ 2.72.11 ॥&lt;br&gt;&#xA;राजा भवति भूयिष्ठमिहाम्बाया निवेशने।&lt;br&gt;&#xA;तमहं नाद्य पश्यामि द्रष्टुमिच्छन्निहागतः ॥ 2.72.12 ॥&lt;br&gt;&#xA;पितुर्ग्रहीष्ये चरणौ तं ममाख्याहि पृच्छतः।&lt;br&gt;&#xA;आहोस्विदम्ब ज्येष्ठायाः कौसल्याया निवेशने ॥ 2.72.13 ॥&lt;br&gt;&#xA;तं प्रत्युवाच कैकेयी प्रियवद् घोरमप्रियम्।&lt;br&gt;&#xA;अजानन्तं प्रजानन्ती राज्यलोभेन मोहिता ॥ 2.72.14 ॥&lt;br&gt;&#xA;या गतिः सर्वभूतानां तां गतिं ते पिता गतः।&lt;br&gt;&#xA;राजा महात्मा तेजस्वी यावजूकः सतां गतिः ॥ 2.72.15 ॥&lt;br&gt;&#xA;तच्छ्रुत्वा भरतो वाक्यं धर्माभिजनवाञ्छुचिः।&lt;br&gt;&#xA;पपात सहसा भूमौ पितृशोकबलार्दितः ॥ 2.72.16 ॥&lt;br&gt;&#xA;हा हतोस्मीति कृपणां दीनां वाचमुदीरयन्।&lt;br&gt;&#xA;निपपात महाबाहुर्बाहू विक्षिप्य वीर्यवान् ॥ 2.72.17 ॥&lt;br&gt;&#xA;ततः शोकेन संवीतः पितुर्मरणदुःखितः।&lt;br&gt;&#xA;विललाप महातेजा भ्रान्ताकुलितचेतनः ॥ 2.72.18 ॥&lt;br&gt;&#xA;एतत् सुरुचिरं भाति पितुर्मे शयनं पुरा।&lt;br&gt;&#xA;शशिनेवामलं रात्रौ गगनं तोयदात्यये ॥ 2.72.19 ॥&lt;br&gt;&#xA;तदिदं न विभात्यद्य विहीनं तेन धीमता।&lt;br&gt;&#xA;व्योमेव शशिना हीनमप्च्छुष्क इव सागरः ॥ 2.72.20 ॥&lt;br&gt;&#xA;बाष्पमुत्सृज्य कण्ठेन स्वार्त्तः परमपीडितः।&lt;br&gt;&#xA;प्रच्छाद्य वदनं श्रीमद्वस्त्रेण जयतां वरः ॥ 2.72.21 ॥&lt;br&gt;&#xA;तमार्त्तं देवसङ्काशं समीक्ष्य पतितं भुवि।&lt;br&gt;&#xA;निकृत्तमिव सालस्य स्कन्धं परशुना वने ॥ 2.72.22 ॥&lt;br&gt;&#xA;मत्तमातङ्गसङ्काशं चन्द्रार्कसदृशं भुवः।&lt;br&gt;&#xA;उत्थापयित्वा शोकार्तं वचनं चेदमब्रवीत् ॥ 2.72.23 ॥&lt;br&gt;&#xA;उत्तिष्ठोत्तिष्ठ किं शेषे राजन्नत्र महायशः।&lt;br&gt;&#xA;त्वद्विधा नहि शोचन्ति सन्तः सदसि सम्मताः ॥ 2.72.24 ॥&lt;br&gt;&#xA;दानयज्ञाधिकारा हि शीलश्रुतिवचोनुगा।&lt;br&gt;&#xA;बुद्धिस्ते बुद्धिसम्पन्न प्रभेवार्कस्य मन्दिरे ॥ 2.72.25 ॥&lt;br&gt;&#xA;स रुदित्वा चिरं कालं भूमौ विपरिवृत्य च।&lt;br&gt;&#xA;जननीं प्रत्युवाचेदं शोकैर्बहुभिरावृतः ॥ 2.72.26 ॥&lt;br&gt;&#xA;अभिषेक्ष्यति राम नु राजा यज्ञं नु यक्ष्यते।&lt;br&gt;&#xA;इत्यहं कृतसङ्कल्पो हृष्टो यात्रामयासिषम् ॥ 2.72.27 ॥&lt;br&gt;&#xA;तदिदं ह्यन्यथाभूतं व्यवदीर्णं मनो मम।&lt;br&gt;&#xA;पितरं यो न पश्यामि नित्यं प्रियहितेरतम् ॥ 2.72.28 ॥&lt;br&gt;&#xA;अम्ब केनात्यगाद्राजा व्याधिना मय्यनागते।&lt;br&gt;&#xA;धन्या रामादयः सर्वे यैः पिता संस्कृतः स्वयम् ॥ 2.72.29 ॥&lt;br&gt;&#xA;न नूनं मां महाराजः प्राप्तं जानाति कीर्तिमान्।&lt;br&gt;&#xA;उपजिघ्रेद्धि मां मूर्ध्नि तातः सन्नम्य सत्वरम् ॥ 2.72.30 ॥&lt;br&gt;&#xA;क्व स पाणिः सुखस्पर्शस्तातस्याक्लिष्टकर्मणः।&lt;br&gt;&#xA;येन मां रजसा ध्वस्तमभीक्ष्णं परिमार्जति ॥ 2.72.31 ॥&lt;br&gt;&#xA;यो मे भ्राता पिता बन्धुर्यस्य दासोऽस्मि धीमतः।&lt;br&gt;&#xA;तस्य मां शीघ्रमाख्याहि रामस्याक्लिष्टकर्मणः ॥ 2.72.32 ॥&lt;br&gt;&#xA;पिता हि भवति ज्येष्ठो धर्ममार्यस्य जानतः।&lt;br&gt;&#xA;तस्य पादौ ग्रहीष्यामि स हीदानीं गतिर्मम ॥ 2.72.33 ॥&lt;br&gt;&#xA;धर्मविद्धर्मनित्यश्च सत्यसन्धो दृढव्रतः।&lt;br&gt;&#xA;आर्यः किमब्रवीद्राजा पिता मे सत्यविक्रमः ॥ 2.72.34 ॥&lt;br&gt;&#xA;पश्चिमं साधु सन्देशमिच्छामि श्रोतुमात्मनः।&lt;br&gt;&#xA;इति पृष्टा यथातत्त्वं कैकेयी वाक्यमब्रवीत् ॥ 2.72.35 ॥&lt;br&gt;&#xA;रामेति राजा विलपन् हा सीते लक्ष्मणेति च।&lt;br&gt;&#xA;स महात्मा परं लोकं गतो गतिमतां वरः ॥ 2.72.36 ॥&lt;br&gt;&#xA;इमां तु पश्चिमां वाचं व्याजहार पिता तव।&lt;br&gt;&#xA;कालधर्मपरिक्षिप्तः पाशैरिव महागजः ॥ 2.72.37 ॥&lt;br&gt;&#xA;सिद्धार्थास्ते नरा राममागतं सीतया सह।&lt;br&gt;&#xA;लक्ष्मणं च महाबाहुं द्रक्ष्यन्ति पुनरागतम् ॥ 2.72.38 ॥&lt;br&gt;&#xA;तच्छ्रुत्वा विषसादैव द्वितीयाप्रियशंसनात्।&lt;br&gt;&#xA;विषण्णवदनो भूत्वा भूयः पप्रच्छ मातरम् ॥ 2.72.39 ॥&lt;br&gt;&#xA;क्व चेदानीं स धर्मात्मा कौसल्यानन्दवर्द्धनः।&lt;br&gt;&#xA;लक्ष्मणेन सह भ्रात्रा सीतया च समं गतः ॥ 2.72.40 ॥&lt;br&gt;&#xA;तथा पृष्टा यथातत्त्वमाख्यातुमुपचक्रमे।&lt;br&gt;&#xA;मातास्य युगपद्वाक्यं विप्रियं प्रियशङ्कया ॥ 2.72.41 ॥&lt;br&gt;&#xA;स हि राजसुतः पुत्र चीरवासा महावनम्।&lt;br&gt;&#xA;दण्डकान् सह वैदेह्या लक्ष्मणानुचरो गतः ॥ 2.72.42 ॥&lt;br&gt;&#xA;तच्छ्रुत्वा भरतस्रस्तो भ्रातुश्चारित्रशङ्कया।&lt;br&gt;&#xA;स्वस्य वंशस्य माहात्म्यात् प्रष्टुं समुपचक्रमे ॥ 2.72.43 ॥&lt;br&gt;&#xA;कच्चिन्न परदारान्वा राजपुत्रोऽभिमन्यते।&lt;br&gt;&#xA;कस्मात्स दण्डकारण्ये भ्रूणहेव विवासितः ॥ 2.72.44 ॥&lt;br&gt;&#xA;अथास्य चपला माता तत् स्वकर्म यथातथम्।&lt;br&gt;&#xA;तेनैव स्त्रीस्वभावेन व्याहर्तुमुपचक्रमे ॥ 2.72.45 ॥&lt;br&gt;&#xA;एवमुक्ता तु कैकेयी भरतेन महात्मना।&lt;br&gt;&#xA;उचाच वचनं हृटा मूढा पण्डितमानिनी ॥ 2.72.46 ॥&lt;br&gt;&#xA;कच्चिन्नाढ्यो दरिद्रो वा तेनापापो विहिंसितः।&lt;br&gt;&#xA;न रामः परदारांश्च चक्षुर्भ्यामपि पश्यति ॥ 2.72.47 ॥&lt;br&gt;&#xA;मया तु पुत्र श्रुत्वैव रामस्यैवाभिषेचनम्।&lt;br&gt;&#xA;याचितस्ते पिता राज्यं रामस्य च विवासनम् ॥ 2.72.48 ॥&lt;br&gt;&#xA;स स्ववृत्तिं समास्थाय पिता ते तत्तथाकरोत्।&lt;br&gt;&#xA;रामश्च सहसौमित्रिः प्रेषितः सीतया सह ॥ 2.72.49 ॥&lt;br&gt;&#xA;तमपश्यन् प्रियं पुत्रं महीपालो महायशाः।&lt;br&gt;&#xA;पुत्रशोकपरिद्यूनः पञ्चत्वमुपपेदिवान् ॥ 2.72.50 ॥&lt;br&gt;&#xA;त्वया त्विदानीं धर्मज्ञ राजत्वमवलम्ब्यताम्।&lt;br&gt;&#xA;त्वत्कृते हि मया सर्वमिदमेवं विधं कृतम् ॥ 2.72.51 ॥&lt;br&gt;&#xA;मा शोकं मा च सन्तापं धैर्यमाश्रय पुत्रक।&lt;br&gt;&#xA;त्वदधीना हि नगरी राज्यं चैतदनामयम् ॥ 2.72.52 ॥&lt;br&gt;&#xA;तत्पुत्र शीघ्रं विधिना विधिज्ञैर्वसिष्ठमुख्यैः सहितो द्विजेन्द्रैः।&lt;br&gt;&#xA;सङ्काल्य राजानमदीनसत्त्वमात्मानमुर्व्यामभिषेचयस्व ॥ 2.72.53 ॥&lt;/p&gt;</description>
    </item>
    <item>
      <title>०७३ कैकेयीनिर्भर्त्सनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/073_kaikeyInirbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/073_kaikeyInirbhartsanam/</guid>
      <description>&lt;p&gt;श्रुत्वा तु पितरं वृत्तं भ्रातरौ च विवासितौ।** भरतो दुःखसन्तप्त इदं वचनमब्रवीत् ॥ 2.73.1 ॥&lt;br&gt;&#xA;किन्नु कार्यं हतस्येह मम राज्येन शोचतः।&lt;br&gt;&#xA;विहीनस्याथ पित्रा च भ्रात्रा पितृसमेन च ॥ 2.73.2 ॥&lt;br&gt;&#xA;दुःखे मे दुःखमकरोर्व्रणे क्षारमिवादधाः।&lt;br&gt;&#xA;राजानं प्रेतभावस्थं कृत्वा रामं च तापसम् ॥ 2.73.3 ॥&lt;br&gt;&#xA;कुलस्य त्वमभावाय कालरात्रिरिवागता।&lt;br&gt;&#xA;अङ्गारमुपगूह्य स्म पिता मे नावबुद्धवान् ॥ 2.73.4 ॥&lt;br&gt;&#xA;मृत्युमापादितो राजा त्वया मे पापदर्शिनि।&lt;br&gt;&#xA;सुखं परिहृतं मोहात् कुलेऽस्मिन् कुलपांसिनि ॥ 2.73.5 ॥&lt;br&gt;&#xA;त्वां प्राप्य हि पिता मेऽद्य सत्यसन्धो महायशाः।&lt;br&gt;&#xA;तीव्रदुःखाभिसन्तप्तो वृत्तो दशरथो नृपः ॥ 2.73.6 ॥&lt;br&gt;&#xA;विनाशितो महाराजः पिता मे धर्मवत्सलः।&lt;br&gt;&#xA;कस्मात् प्रव्राजितो रामः कस्मादेव वनं गतः ॥ 2.73.7 ॥&lt;br&gt;&#xA;कौसल्या च सुमित्रा च पुत्रशोकाभिपीडिते।&lt;br&gt;&#xA;दुष्करं यदि जीवेतां प्राप्य त्वां जननीं मम ॥ 2.73.8 ॥&lt;br&gt;&#xA;ननु त्वार्योपि धर्मात्मा त्वयि वृत्तिमनुत्तमाम्।&lt;br&gt;&#xA;वर्त्तते गुरुवृत्तिज्ञो यथा मातरि वर्त्तते ॥ 2.73.9 ॥&lt;br&gt;&#xA;तथाज्येष्ठा हि मे माता कौसल्या दीर्घदर्शिनी।&lt;br&gt;&#xA;त्वयि धर्मं समास्थाय भगिन्यामिव वर्त्तते ॥ 2.73.10 ॥&lt;br&gt;&#xA;तस्याः पुत्रं कृतात्मानं चीरवल्कलवाससम्।&lt;br&gt;&#xA;प्रस्थाप्य वनवासाय कथं पापे न शोचसि ॥ 2.73.11 ॥&lt;br&gt;&#xA;अपापदर्शनं शूरं कृतात्मानं यशस्विनम्।&lt;br&gt;&#xA;प्रव्राज्य चीरवसनं किं नु पश्यसि कारणम् ॥ 2.73.12 ॥&lt;br&gt;&#xA;लुब्धाया विदितो मन्ये न तेऽहं राघवं प्रति।&lt;br&gt;&#xA;तथा ह्यनर्थो राज्यार्थं त्वयाऽऽनीतो महानयम् ॥ 2.73.13 ॥&lt;br&gt;&#xA;अहं हि पुरुषव्याघ्रावपश्यं रामलक्ष्मणौ।&lt;br&gt;&#xA;केन शक्तिप्रभावेन राज्यं रक्षितुमुत्सहे ॥ 2.73.14 ॥&lt;br&gt;&#xA;तं हि नित्यं महाराजो बलवन्तं महाबलः।&lt;br&gt;&#xA;अपाश्रितोऽभूद्धर्मात्मा मेरुर्मेरुवनं यथा ॥ 2.73.15 ॥&lt;br&gt;&#xA;दम्यो धुरमिवासाद्य वहेयं केन चौजसा ॥ 2.73.16 ॥&lt;br&gt;&#xA;अथवा मे भवेच्छक्तिर्योगैर्बुद्धिबलेन वा।&lt;br&gt;&#xA;सकामां न करिष्यामि त्वामहं पुत्रगर्द्धिनीम् ॥ 2.73.17 ॥&lt;br&gt;&#xA;न मे विकाङ्क्षा जायेत त्यक्तुं त्वां पापनिश्चयाम्।&lt;br&gt;&#xA;यदि रामस्य नावेक्षा त्वयि स्यान्मातृवत् सदा ॥ 2.73.18 ॥&lt;br&gt;&#xA;उत्पन्ना तु कथं बुद्धिस्तवेयं पापदर्शिनि।&lt;br&gt;&#xA;साधुचारित्रविभ्रष्टे पूर्वेषां नो विगर्हिता ॥ 2.73.19 ॥&lt;br&gt;&#xA;अस्मिन् कुले हि पूर्वेषां ज्येष्ठो राज्येऽभिषिच्यते।&lt;br&gt;&#xA;अपरे भ्रातरस्तस्मिन् प्रवर्त्तन्ते समाहिताः ॥ 2.73.20 ॥&lt;br&gt;&#xA;नहि मन्ये नृशंसे त्वं राजधर्ममवेक्षसे।&lt;br&gt;&#xA;गतिं वा न विजानासि राजवृत्तस्य शाश्वतीम् ॥ 2.73.21 ॥&lt;br&gt;&#xA;सततं राजवृत्ते हि ज्येष्ठो राज्येऽभिषिच्यते।&lt;br&gt;&#xA;राज्ञामेतत् समं तत्स्यादिक्ष्वाकूणां विशेषतः ॥ 2.73.22 ॥&lt;br&gt;&#xA;तेषां धर्मैक रक्षाणां कुलचारित्रशोभिनाम्।&lt;br&gt;&#xA;अत्र चारित्रशौण्डीर्यं त्वां प्राप्य विनिवर्त्तितम् ॥ 2.73.23 ॥&lt;br&gt;&#xA;तवापि सुमहाभागा जनेन्द्राः कुलपूर्वगाः।&lt;br&gt;&#xA;बुद्धेर्मोहः कथमयं सम्भूतस्त्वयि गर्हितः ॥ 2.73.24 ॥&lt;br&gt;&#xA;न तु कामं करिष्यामि तवाहं पापनिश्चये।&lt;br&gt;&#xA;त्वया व्यसनमारब्धं जीवितान्तकरं मम ॥ 2.73.25 ॥&lt;br&gt;&#xA;एष त्विदानीमेवाहमप्रियार्थं तवानघम्।&lt;br&gt;&#xA;निवर्त्तयिष्यामि वनाद्भ्रातरं स्वजनप्रियम् ॥ 2.73.26 ॥&lt;br&gt;&#xA;निवर्त्तयित्वा रामं च तस्याहं दीप्ततेजसः।&lt;br&gt;&#xA;दासभूतो भविष्यामि सुस्थितेनान्तरात्मना ॥ 2.73.27 ॥&lt;br&gt;&#xA;इत्येवमुक्त्वा भरतो महात्मा प्रियेतरैर्वाक्यगणैस्तुदंस्ताम्।&lt;br&gt;&#xA;शोकातुरश्चापि ननाद भूयः सिंहो यथा पर्वतगह्वरस्थः ॥ 2.73.28 ॥&lt;/p&gt;</description>
    </item>
    <item>
      <title>०७४ कैकेयीगर्हणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/074_kaikeyIgarhaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/074_kaikeyIgarhaNam/</guid>
      <description>&lt;p&gt;तां तथा गर्हयित्वा तु मातरं भरतस्तदा।&lt;br&gt;&#xA;रोषेण महताविष्टः पुनरेवाब्रवीद्वचः ॥ 2.74.1 ॥&lt;br&gt;&#xA;राज्याद्भ्रंशस्व कैकेयि नृशंसे दुष्टचारिणि।&lt;br&gt;&#xA;परित्यक्ता च धर्मेण मा मृतं रुदती भव ॥ 2.74.2 ॥&lt;br&gt;&#xA;किं नु तेऽदूषयद्राजा रामो वा भृशधार्मिकः।&lt;br&gt;&#xA;ययोर्मृत्युर्विवासश्च त्वत्कृते तुल्यमागतौ ॥ 2.74.3 ॥&lt;br&gt;&#xA;भ्रूणहत्यामसि प्राप्ता कुलस्यास्य विनाशनात्।&lt;br&gt;&#xA;कैकेयि नरकं गच्छ मा च भर्त्तुः सलोकताम् ॥ 2.74.4 ॥&lt;br&gt;&#xA;सर्वलोकप्रियं हित्वा ममाप्यापादितं भयम् ॥ 2.74.5 ॥&lt;br&gt;&#xA;त्वत्कृते मे पिता वृत्तो रामश्चारण्यमाश्रितः।&lt;br&gt;&#xA;अयशो जीवलोके च त्वयाहं प्रतिपादितः ॥ 2.74.6 ॥&lt;br&gt;&#xA;मातृरूपे ममामित्रे नृशंसे राज्यकामुके।&lt;br&gt;&#xA;न तेऽहमभिभाष्योऽस्मि दुर्वृत्ते पतिघातिनि ॥ 2.74.7 ॥&lt;br&gt;&#xA;कौसल्या च सुमित्रा च याश्चान्या मम मातरः।&lt;br&gt;&#xA;दुःखेन महताविष्टास्त्वां प्राप्य कुलदूषिणीम् ॥ 2.74.8 ॥&lt;br&gt;&#xA;न त्वमश्वपतेः कन्या धर्मराज्यस्य धीमतः।&lt;br&gt;&#xA;राक्षसी तत्र जातासि कुलप्रध्वंसिनी पितुः ॥ 2.74.9 ॥&lt;br&gt;&#xA;यत्त्वया धार्मिको रामो नित्यं सत्यपरायणः।&lt;br&gt;&#xA;वनं प्रस्थापितो दुःखात् पिता च त्रिदिवं गतः ॥ 2.74.10 ॥&lt;br&gt;&#xA;यत्प्रधानासि तत्पापं मयि पित्रा विना कृते।&lt;br&gt;&#xA;भ्रातृभ्यां च परित्यक्ते सर्वलोकस्य चाप्रिये ॥ 2.74.11 ॥&lt;br&gt;&#xA;कौसल्यां धर्मसंयुक्तां वियुक्तां पापनिश्चये।&lt;br&gt;&#xA;कृत्वा कं प्राप्स्यसे त्वद्य लोकं निरयगामिनि ॥ 2.74.12 ॥&lt;br&gt;&#xA;किं नावबुध्यसे क्रूरे नियतं बन्धुसंश्रयम्।&lt;br&gt;&#xA;ज्येष्ठं पितृसमं रामं कौसल्यायात्मसम्भवम् ॥ 2.74.13 ॥&lt;br&gt;&#xA;अङ्गप्रत्यङ्गजः पुत्रो हृदयाच्चापि जायते।&lt;br&gt;&#xA;तस्मात्प्रियतमो मातुः प्रियत्वान्न तु बान्धवः ॥ 2.74.14 ॥&lt;br&gt;&#xA;अन्यदा किल धर्मज्ञा सुरभिः सुरसम्मता।&lt;br&gt;&#xA;वहमानौ ददर्शोर्व्यां पुत्रौ विगतचेतसौ ॥ 2.74.15 ॥&lt;br&gt;&#xA;तावर्द्धदिवसे श्रान्तौ पुत्रौ दृष्ट्वा महीतले।&lt;br&gt;&#xA;रुरोद पुत्रशोकेन बाष्पपर्याकुलेक्षणा ॥ 2.74.16 ॥&lt;br&gt;&#xA;अधस्ताद्व्रजतस्तस्याः सुरराज्ञो महात्मनः।&lt;br&gt;&#xA;बिन्दवः पतिता गात्रे सूक्ष्माः सुरभिगन्धिनः ॥ 2.74.17 ॥&lt;br&gt;&#xA;इन्द्रोप्यश्रुनिपातं तं स्वगात्रे पुण्यगन्धिनम्।&lt;br&gt;&#xA;सुरभिं मन्यते दृष्ट्वा भूयसीं तां सुरेश्वरः ॥ 2.74.18 ॥&lt;br&gt;&#xA;निरीक्षमाणः शक्रस्तां ददर्श सुरभिं स्थिताम्।&lt;br&gt;&#xA;आकाशे विष्ठितां दीनां रुदन्तीं भृशदुःखिताम् ॥ 2.74.19 ॥&lt;br&gt;&#xA;तां दृष्ट्वा शोकसन्तप्तां वज्रपाणिर्यशस्विनीम्।&lt;br&gt;&#xA;इन्द्रः प्राञ्जलि रुद्विग्नः सुरराजोऽब्रवीद्वचः ॥ 2.74.20 ॥&lt;br&gt;&#xA;भयं कच्चिन्न चास्मासु कुतश्चिद्विद्यते महत्।&lt;br&gt;&#xA;कुतो निमित्तः शोकस्ते ब्रूहि सर्वहितैषिणि ॥ 2.74.21 ॥&lt;br&gt;&#xA;एवमुक्ता तु सुरभिः सुरराजेन धीमता।&lt;br&gt;&#xA;प्रत्युवाच ततो धीरा वाक्यं वाक्यविशारदम् ॥ 2.74.22 ॥&lt;br&gt;&#xA;शान्तं पापं न वः किञ्चित् कुतश्चिदमराधिप।&lt;br&gt;&#xA;अहं तु मग्नौ शोचामि स्वपुत्रौ विषमे स्थितौ ॥ 2.74.23 ॥&lt;br&gt;&#xA;एतौ दृष्ट्वा कृशौ दीनौ सूर्यरश्मिप्रतापितौ।&lt;br&gt;&#xA;अर्द्यमानो बलीवर्दौ कर्षकेण सुराधिप ॥ 2.74.24 ॥&lt;br&gt;&#xA;मम कायात् प्रसूतौ हि दुःखितौ भारपीडितौ।&lt;br&gt;&#xA;यौ दृष्ट्वा परितप्येऽहं नास्ति पुत्रसमः प्रियः ॥ 2.74.25 ॥&lt;br&gt;&#xA;यस्याः पुत्रसहस्रैस्तु कृत्स्नं व्याप्तमिदं जगत्।&lt;br&gt;&#xA;तां दृष्ट्वा रुदतीं शक्रो न सुतान्मन्यते परम् ॥ 2.74.26 ॥&lt;br&gt;&#xA;सदाप्रतिमवृत्ताया लोकधारणकाम्यया।&lt;br&gt;&#xA;श्रीमत्या गुणनित्यायाः स्वभावपरिवेषया ॥ 2.74.27 ॥&lt;br&gt;&#xA;यस्याः पुत्रसहस्राणि सापि शोचति कामधुक्।&lt;br&gt;&#xA;किं पुनर्या विना रामं कौसल्या वर्त्तयिष्यति ॥ 2.74.28 ॥&lt;br&gt;&#xA;एकपुत्रा च साध्वी च विवत्सेयं त्वया कृता।&lt;br&gt;&#xA;तस्मात्त्वं सततं दुःखं प्रेत्य चेह च लप्स्यसे ॥ 2.74.29 ॥&lt;br&gt;&#xA;अहं ह्यपचितिं भ्रातुः पितुश्च सकलामिमाम्।&lt;br&gt;&#xA;वर्द्धनं यशसश्चापि करिष्यामि न संशयः ॥ 2.74.30 ॥&lt;br&gt;&#xA;आनाययित्वा तनयं कौसल्याया महाबलम्।&lt;br&gt;&#xA;स्वयमेव प्रवेक्ष्यामि वनं मुनिनिषेवितम् ॥ 2.74.31 ॥&lt;br&gt;&#xA;नह्यहं पापसङ्कल्पे पापे पापं त्वया कृतम्।&lt;br&gt;&#xA;शक्तो धारयितुं पौरैरश्रुकण्ठैर्निरीक्षितः ॥ 2.74.32 ॥&lt;br&gt;&#xA;सा त्वमग्निं प्रविश वा स्वयं वा दण्डकान् विश।&lt;br&gt;&#xA;रज्जुं बधान वा कण्ठे न हि तेऽन्यत् परायणम् ॥ 2.74.33 ॥&lt;br&gt;&#xA;अहमप्यवनिं प्राप्ते रामे सत्यपराक्रमे।&lt;br&gt;&#xA;कृतकृत्यो भविष्यामि विप्रवासितकल्मषः ॥ 2.74.34 ॥&lt;br&gt;&#xA;इति नाग इवारण्ये तोमराङ्कुशचोदितः।&lt;br&gt;&#xA;पपात भुवि सङ्क्रुद्धो निःश्वसन्निव पन्नगः ॥ 2.74.35 ॥&lt;br&gt;&#xA;संरक्तनेत्रः शिथिलाम्बरस्तथा विधूतसर्वाभरणः परन्तपः।&lt;br&gt;&#xA;बभूव भूमौ पतितो नृपात्मजः शचीपतेः केतुरिवोत्सवक्षये ॥ 2.74.36 ॥&lt;/p&gt;</description>
    </item>
    <item>
      <title>०७५ कौसल्या-भरतसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/075_kausalyA-bharatasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/075_kausalyA-bharatasaMvAdaH/</guid>
      <description>&lt;p&gt;नेत्राभ्यामश्रुपूर्णाभ्यां दीनामुद्वीक्ष्व मातरम्।&lt;br&gt;&#xA;सोऽमात्यमध्ये भरतो जननीमभ्यकुत्सयत् ॥ 2.75.1 ॥&lt;br&gt;&#xA;अभिषेकं न जानामि योऽभूद्राज्ञा समीक्षितः।&lt;br&gt;&#xA;विप्रकृष्टे ह्यहं देशे शत्रुघ्नसहितोऽवसम् ॥ 2.75.2 ॥&lt;br&gt;&#xA;वनवासं न जानामि रामस्याहं महात्मनः।&lt;br&gt;&#xA;विवासनं वा सौमित्रेः सीतायाश्च यथाभवत् ॥ 2.75.3 ॥&lt;br&gt;&#xA;तथैव क्रोधतस्तस्य भरतस्य महात्मनः।&lt;br&gt;&#xA;कौसल्या शब्दमाज्ञाय सुमित्रामिदमब्रवीत् ॥ 2.75.4 ॥&lt;br&gt;&#xA;आगतः क्रूरकार्यायाः कैकेय्या भरतः सुतः।&lt;br&gt;&#xA;तमहं द्रष्टुमिच्छामि भरतं दीर्घदर्शिनम् ॥ 2.75.5 ॥&lt;br&gt;&#xA;एवमुक्त्वा सुमित्रां सा विवर्णा मलिना कृशा।&lt;br&gt;&#xA;प्रतस्थे भरतो यत्र वेपमाना विचेतना ॥ 2.75.6 ॥&lt;br&gt;&#xA;स तु रामानुजश्चापि शत्रुघ्नसहिस्तदा।&lt;br&gt;&#xA;प्रतस्थे भरतो यत्र कौसल्याया निवेशनम् ॥ 2.75.7 ॥&lt;br&gt;&#xA;पर्य्यष्वजेतां दुःखार्त्तां पतितां नष्टचेतनाम्।&lt;br&gt;&#xA;रुदन्तौ रुदतीं दुःखात् समेत्यार्यां मनस्विनीम् ॥ 2.75.8 ॥&lt;br&gt;&#xA;भरतं प्रत्युवाचेदं कौसल्या भृशदुःखिता ॥ 2.75.9 ॥&lt;br&gt;&#xA;इदं ते राज्यकामस्य राज्यं प्राप्तमकण्टकम्।&lt;br&gt;&#xA;सम्प्राप्तं बत कैकेय्या शीघ्रं क्रूरेण कर्मणा ॥ 2.75.10 ॥&lt;br&gt;&#xA;प्रस्थाप्य चीरवसनं पुत्रं मे वनवासिनम्।&lt;br&gt;&#xA;कैकेयी किं गुणं तत्र पश्यति क्रूरदर्शिनी ॥ 2.75.11 ॥&lt;br&gt;&#xA;क्षिप्रं मामपि कैकेयी प्रस्थापयितुमर्हति।&lt;br&gt;&#xA;हिरण्यनाभो यत्रास्ते सुतो मे सुमहायशाः ॥ 2.75.12 ॥&lt;br&gt;&#xA;अथवा स्वयमेवाहं सुमित्रानुचरा सुखम्।&lt;br&gt;&#xA;अग्निहोत्रं पुरस्कृत्य प्रस्थास्ये यत्र राघवः ॥ 2.75.13 ॥&lt;br&gt;&#xA;कामं वा स्वयमेवाद्य तत्र मां नेतुमर्हसि।&lt;br&gt;&#xA;यत्रासौ पुरुषव्याघ्रः पुत्रो मे तप्यते तपः ॥ 2.75.14 ॥&lt;br&gt;&#xA;इदं हि तव विस्तीर्णं धनधान्यसमाचितम्।&lt;br&gt;&#xA;हस्त्यश्वरथसम्पूर्णं राज्यं निर्यातितं तया ॥ 2.75.15 ॥&lt;br&gt;&#xA;इत्यादिबहुभिर्वाक्यैः क्रूरैः सम्भर्त्सितोऽनघः।&lt;br&gt;&#xA;विव्यथे भरतस्तीव्रं व्रणे तुद्येव सूचिना ॥ 2.75.16 ॥&lt;br&gt;&#xA;पपात चरणौ तस्यास्तदा सम्भ्रान्तचेतनः।&lt;br&gt;&#xA;विलप्य बहुधाऽसञ्ज्ञो लब्धसञ्ज्ञस्ततः स्थितः ॥ 2.75.17 ॥&lt;br&gt;&#xA;एवं विलपमानां तां भरतः प्राञ्जलिस्तदा।&lt;br&gt;&#xA;कौसल्यां प्रत्युवाचेदं शोकैर्बहुभिरावृताम् ॥ 2.75.18 ॥&lt;br&gt;&#xA;आये कस्मादजानन्तं गर्हसे मामकिल्बिषम्।&lt;br&gt;&#xA;विपुलां च मम प्रीतिं स्थिरां जानासि राघवे ॥ 2.75.19 ॥&lt;br&gt;&#xA;कृता शास्त्रानुगा बुद्धिर्माभूत्तस्य कदाचन।&lt;br&gt;&#xA;सत्यसन्धः सतां श्रेष्ठो यस्यार्योऽनुमते गतः ॥ 2.75.20 ॥&lt;br&gt;&#xA;प्रेष्यं पापीयसां यातु सूर्यं च प्रति मेहतु।&lt;br&gt;&#xA;हन्तु पादेन गां सुप्तां यस्यार्योऽनुमते गतः ॥ 2.75.21 ॥&lt;br&gt;&#xA;कारयित्वा महत्कर्म भर्त्ता भृत्यमनर्थकम्।&lt;br&gt;&#xA;अधर्मो योऽस्य सोऽस्यास्तु यस्यार्योऽनुमते गतः ॥ 2.75.22 ॥&lt;br&gt;&#xA;परिपालयमानस्य राज्ञो भूतानि पुत्रवत्।&lt;br&gt;&#xA;ततस्तं द्रुह्यतां पापं यस्यार्योनुमते गतः ॥ 2.75.23 ॥&lt;br&gt;&#xA;बलिषड्भागमुद्धृत्य नृपस्यारक्षतः प्रजाः।&lt;br&gt;&#xA;अधर्मो योऽस्य सोस्यास्तु यस्यार्योऽनुमते गतः ॥ 2.75.24 ॥&lt;br&gt;&#xA;संश्रुत्य च तपस्विभ्यः सत्रे वै यज्ञदक्षिणाम्।&lt;br&gt;&#xA;तां विप्रलपतां पापं यस्यार्योऽनुमते गतः ॥ 2.75.25 ॥&lt;br&gt;&#xA;हस्त्यश्वरथसम्बाधे युद्धे शस्त्रसमाकुले।&lt;br&gt;&#xA;मा स्म कार्षीत्सतां धर्मं यस्यार्योऽनुमते गतः ॥ 2.75.26 ॥&lt;br&gt;&#xA;उपदिष्टं सुसूक्ष्मार्थं शास्त्रं यत्नेन धीमता।&lt;br&gt;&#xA;स नाशयतु दुष्टात्मा यस्यार्योऽनुमते गतः ॥ 2.75.27 ॥&lt;br&gt;&#xA;मा च तं व्यूढबाह्वंसं चन्द्रार्कसमतेजसम्।&lt;br&gt;&#xA;द्राक्षीद्राज्यस्थमासीनं यस्यार्योऽनुमते गतः ॥ 2.75.28 ॥&lt;br&gt;&#xA;पायसं कृसरं छागं वृथा सोऽश्नातु निर्घृणः।&lt;br&gt;&#xA;गुरूंश्चाप्यवजानातु यस्यार्योऽनुमते गतः ॥ 2.75.29 ॥&lt;br&gt;&#xA;गाश्च स्पृशतु पादेन गुरून् परिवदेत् स्वयम्।&lt;br&gt;&#xA;मित्रे द्रुह्येत सोऽत्यन्तं यस्यार्योऽनुमते गतः ॥ 2.75.30 ॥&lt;br&gt;&#xA;विश्वासात् कथितं किञ्चित् परिवादं मिथः क्वचित्।&lt;br&gt;&#xA;विवृणोतु स दुष्टात्मा यस्यार्योऽनुमते गतः ॥ 2.75.31 ॥&lt;br&gt;&#xA;अकर्त्ता ह्यकृतज्ञश्च त्यक्तात्मा निरपत्रपः।&lt;br&gt;&#xA;लोके भवतु विद्वेष्यो यस्यार्योऽनुमते गतः ॥ 2.75.32 ॥&lt;br&gt;&#xA;पुत्रदारैश्च भृत्यैश्च स्वगृहे परिवारितः।&lt;br&gt;&#xA;स एको मृष्टमश्नातु यस्यार्योऽनुमते गतः ॥ 2.75.33 ॥&lt;br&gt;&#xA;अप्राप्य सदृशान् दाराननपत्यः प्रमीयताम्।&lt;br&gt;&#xA;अनवाप्य क्रियां धर्म्यां यस्यार्योऽनुमते गतः ॥ 2.75.34 ॥&lt;br&gt;&#xA;मात्मनः सन्ततिं द्राक्षीत् स्वेषु दारेषु दुःखितः।&lt;br&gt;&#xA;आयुः समग्रमप्राप्य यस्यार्योऽनुमते गतः ॥ 2.75.35 ॥&lt;br&gt;&#xA;राजस्त्रीबालवृद्धानां वधे यत्पापमुच्यते।&lt;br&gt;&#xA;भृत्यत्यागे च यत्पापं तत्पापं प्रतिपद्यताम् ॥ 2.75.36 ॥&lt;br&gt;&#xA;सदैव बिभृयाद्भृत्यान् यस्यार्योऽनुमते गतः ॥ 2.75.37 ॥&lt;br&gt;&#xA;सङ्ग्रामे समुपोढे स्म शत्रुपक्षभयङ्करे।&lt;br&gt;&#xA;पलायमानो वध्येत यस्यार्योऽनुमते गतः ॥ 2.75.38 ॥&lt;br&gt;&#xA;कपालपाणिः पृथिवीमटतां चीरसंवृतः।&lt;br&gt;&#xA;भिक्षमाणो यथोन्मत्तो यस्यार्योनुमते गतः ॥ 2.75.39 ॥&lt;br&gt;&#xA;पाने प्रसक्तो भवतु स्त्रीष्वक्षेषु च नित्यशः।&lt;br&gt;&#xA;कामक्रोधाभिभूतस्तु यस्यार्योनुमते गतः ॥ 2.75.40 ॥&lt;br&gt;&#xA;मा स्म धर्मे मनो भूयादधर्मं सुनिषेवताम्।&lt;br&gt;&#xA;अपात्रवर्षी भवतु यस्यार्योऽनुमते गतः ॥ 2.75.41 ॥&lt;br&gt;&#xA;सञ्चितान्यस्य वित्तानि विविधानि सहस्रशः।&lt;br&gt;&#xA;दस्युभिर्विप्रलुप्यन्तां यस्यार्योनुमते गतः ॥ 2.75.42 ॥&lt;br&gt;&#xA;उभे सन्ध्ये शयानस्य यत्पापं परिकल्प्यते।&lt;br&gt;&#xA;तच्च पापं भवेत्तस्य यस्यार्योनुमते गतः ॥ 2.75.43 ॥&lt;br&gt;&#xA;यदग्निदायके पापं यत्पापं गुरुतल्पगे।&lt;br&gt;&#xA;मित्रद्रोहे च यत्पापं तत्पापं प्रतिपद्यताम् ॥ 2.75.44 ॥&lt;br&gt;&#xA;देवतानां पितॄणां च मातापित्रोस्तथैव च।&lt;br&gt;&#xA;मा स्म कार्षीत् स शुश्रूषां यस्यार्योऽनुमते गतः ॥ 2.75.45 ॥&lt;br&gt;&#xA;सतां लोकात्सतां कीर्त्त्यात् सञ्जुष्टात् कर्मणस्तथा।&lt;br&gt;&#xA;भ्रश्यतु क्षिप्रमद्यैव यस्यार्योऽनुमते गतः ॥ 2.75.46 ॥&lt;br&gt;&#xA;अपास्य मातृशुश्रूषामनर्थे सोऽवतिष्ठताम्।&lt;br&gt;&#xA;दीर्घबाहुर्महावक्षा यस्यार्योऽनुमते गतः ॥ 2.75.47 ॥&lt;br&gt;&#xA;बहुपुत्रो दरिद्रश्च ज्वररोगसमन्वितः।&lt;br&gt;&#xA;स भूयात् सततं क्लेशी यस्यार्योऽनुमते गतः ॥ 2.75.48 ॥&lt;br&gt;&#xA;आशामाशंसमानानां दीनानामूर्ध्वचक्षुषाम्।&lt;br&gt;&#xA;अर्थिनां वितथां कुर्याद्यस्यार्योऽनुमते गतः ॥ 2.75.49 ॥&lt;br&gt;&#xA;मायया रमतां नित्यं परुषः पिशुनोऽशुचिः।&lt;br&gt;&#xA;राज्ञो भीतस्त्वधर्मात्मा यस्यार्योऽनुमते गतः ॥ 2.75.50 ॥&lt;br&gt;&#xA;ऋतुस्नातां सतीं भार्यामृतुकालानुरोधिनीम्।&lt;br&gt;&#xA;अतिवर्त्तेत दुष्टात्मा यस्यार्योऽनुमते गतः ॥ 2.75.51 ॥&lt;br&gt;&#xA;धर्मदारान् परित्यज्य परदारान्निषेवताम्।&lt;br&gt;&#xA;त्यक्तधर्मरतिर्मूढो यस्यार्योऽनुमते गतः ॥ 2.75.52 ॥&lt;br&gt;&#xA;विप्रलुप्तप्रजातस्य दुष्कृतं ब्राह्मणस्य यत्।&lt;br&gt;&#xA;तदेव प्रतिपद्येत यस्यार्योऽनुमते गतः ॥ 2.75.53 ॥&lt;br&gt;&#xA;पानीयदूषके पापं तथैव विषदायके।&lt;br&gt;&#xA;यत्तदेकः स लभतां यस्यार्योऽनुमते गतः ॥ 2.75.54 ॥&lt;br&gt;&#xA;ब्राह्मणायोद्यतां पूजां विहन्तु कलुषेन्द्रियः।&lt;br&gt;&#xA;बालवत्सां च गां दोग्धु यस्यार्योऽनुमते गतः ॥ 2.75.55 ॥&lt;br&gt;&#xA;तृष्णार्तं सति पानीये विप्रलम्भेन योजयेत्।&lt;br&gt;&#xA;लभेत तस्य यत्पापं यस्यार्योऽनुमते गतः ॥ 2.75.56 ॥&lt;br&gt;&#xA;भक्त्या विवदमानेषु मार्गमाश्रित्य पश्यतः।&lt;br&gt;&#xA;तस्य पापेन युज्येत यस्यार्योऽनुमते गतः ॥ 2.75.57 ॥&lt;br&gt;&#xA;विहीनां पतिपुत्राभ्यां कौसल्यां पार्थिवात्मजः।&lt;br&gt;&#xA;एवमाश्वासयन्नेव दुःखार्त्तो निपपात ह ॥ 2.75.58 ॥&lt;br&gt;&#xA;तथा तु शपथैः कष्टैः शपमानमचेतनम्।&lt;br&gt;&#xA;भरतं शोकसन्तप्तं कौसल्या वाक्यमब्रवीत् ॥ 2.75.59 ॥&lt;br&gt;&#xA;मम दुःखमिदं पुत्र भूयः समुपजायते।&lt;br&gt;&#xA;शपथैः शपमानो हि प्राणानुपरुणत्सि मे ॥ 2.75.60 ॥&lt;br&gt;&#xA;दिष्ट्या न चलितो धर्मादात्मा ते सहलक्ष्मणः।&lt;br&gt;&#xA;वत्स सत्यप्रतिज्ञो मे सतां लोकानवाप्स्यसि ॥ 2.75.61 ॥&lt;br&gt;&#xA;इत्युक्त्वा चाङ्कमानीय भरतं भ्रातृवत्सलम्।&lt;br&gt;&#xA;परिष्वज्य महाबाहुं रुरोद भृशदुःखिता ॥ 2.75.62 ॥&lt;br&gt;&#xA;एवं विलपमानस्य दुःखार्त्तस्य महात्मनः।&lt;br&gt;&#xA;मोहाच्च शोकसंरोधाद्बभूव लुलितं मनः ॥ 2.75.63 ॥&lt;br&gt;&#xA;लालप्यमानस्य विचेतनस्य प्रणष्टबुद्धेः पतितस्य भूमौ।&lt;br&gt;&#xA;मुहुर्मुहुर्निश्वसतश्च धर्मं सा तस्य शोकेन जगाम रात्रिः ॥ 2.75.64 ॥&lt;/p&gt;</description>
    </item>
    <item>
      <title>०७६ दशरथस्य और्ध्वदेहिकम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/076_dasharathasya_aurdhvadehikam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/076_dasharathasya_aurdhvadehikam/</guid>
      <description>&lt;p&gt;तमेवं शोकसन्तप्तं भरतं कैकयीसुतम्।&lt;br&gt;&#xA;उवाच वदतां श्रेष्ठो वसिष्ठः श्रेष्ठवागृषिः ॥ 2.76.1 ॥&lt;br&gt;&#xA;अलं शोकेन भद्रं ते राजपुत्र महायशः।&lt;br&gt;&#xA;प्राप्तकालं नरपतेः कुरु संयानमुत्तमम् ॥ 2.76.2 ॥&lt;br&gt;&#xA;वसिष्ठस्य वचः श्रुत्वा भरतो धारणां गतः।&lt;br&gt;&#xA;प्रेतकार्याणि सर्वाणि कारयामास धर्मवित् ॥ 2.76.3 ॥&lt;br&gt;&#xA;उद्धृतं तैलसंरोधात् स तु भूमौ निवेशितम्।&lt;br&gt;&#xA;आपीतवर्णवदनं प्रसुप्तमिव भूपतिम् ॥ 2.76.4 ॥&lt;br&gt;&#xA;संवेश्म शयने चाग्र्ये नानारत्नपरिष्कृते।&lt;br&gt;&#xA;ततो दशरथं पुत्रो विललाप सुदुःखितः ॥ 2.76.5 ॥&lt;br&gt;&#xA;किं ते व्यवसितं राजन् प्रोषिते मय्यनागते।&lt;br&gt;&#xA;विवास्य रामं धर्मज्ञं लक्ष्मणं च महाबलम् ॥ 2.76.6 ॥&lt;br&gt;&#xA;क्व यास्यसि महाराज हित्वेमं दुःखितं जनम्।&lt;br&gt;&#xA;हीनं पुरुषसिंहेन रामेणाक्लिष्टकर्मणा ॥ 2.76.7 ॥&lt;br&gt;&#xA;योगक्षेमं तु ते राजन् कोऽस्मिन् कल्पयिता पुरे।&lt;br&gt;&#xA;त्वयि प्रयाते स्वस्तात रामे च वनमाश्रिते ॥ 2.76.8 ॥&lt;br&gt;&#xA;विधवा पृथिवी राजंस्त्वया हीना न राजते।&lt;br&gt;&#xA;हीनचन्द्रेव रजनी नगरी प्रतिभाति मा ॥ 2.76.9 ॥&lt;br&gt;&#xA;एवं विलपमानं तं भरतं दीनमानसम्।&lt;br&gt;&#xA;अब्रवीद्वचनं भूयो वसिष्ठस्तु महामुनिः ॥ 2.76.10 ॥&lt;br&gt;&#xA;प्रेतकार्याणि यान्यस्य कर्त्तव्यानि विशाम्पतेः।&lt;br&gt;&#xA;तान्यव्यग्रं महाबाहो क्रियन्तामविचारितम् ॥ 2.76.11 ॥&lt;br&gt;&#xA;तथेति भरतो वाक्यं वसिष्ठस्याभिपूज्य तत्।&lt;br&gt;&#xA;ऋत्विक्पुरोहिताचार्यांस्त्वरयामास सर्वशः ॥ 2.76.12 ॥&lt;br&gt;&#xA;ये त्वग्नयो नरेन्द्रस्य चाग्न्यगाराद्बहिष्कृताः।&lt;br&gt;&#xA;ऋत्विग्भिर्याजकैश्चैव आह्रियन्त यथाविधि ॥ 2.76.13 ॥&lt;br&gt;&#xA;शिबिकायामथारोप्य राजानं गतचेतसम्।&lt;br&gt;&#xA;वाष्पकण्ठा विमनसस्तमूहुः परिचारकाः ॥ 2.76.14 ॥&lt;br&gt;&#xA;हिरण्यं च सुवर्णं च वासांसि विविधानि च।&lt;br&gt;&#xA;प्रकिरन्तो जना मार्गं नृपतेरग्रतो ययुः ॥ 2.76.15 ॥&lt;br&gt;&#xA;चन्दनागरुनिर्यासान् सरलं पद्मकं तथा।&lt;br&gt;&#xA;देवदारूणि चाहृत्य क्षेपयन्ति तथा परे ॥ 2.76.16 ॥&lt;br&gt;&#xA;गन्धानुच्चावचांश्चान्यान् तत्र गत्वाथ भूमिपम्।&lt;br&gt;&#xA;ततः संवेशयामासुश्चितामध्ये तमृत्विजः ॥ 2.76.17 ॥&lt;br&gt;&#xA;तथा हुताशनं दत्त्वा जेपुस्तस्य तमृत्विजः।&lt;br&gt;&#xA;जगुश्च ते यथाशास्त्रं तत्र सामानि सामगाः ॥ 2.76.18 ॥&lt;br&gt;&#xA;शिबिकाभिश्च यानैश्च यथार्हं तस्य योषितः।&lt;br&gt;&#xA;नगरान्निर्ययुस्तत्र वृद्धैः परिवृतास्तदा ॥ 2.76.19 ॥&lt;br&gt;&#xA;प्रसव्यं चापि तं चक्रुर्ऋत्विजोऽग्निचितं नृपम्।&lt;br&gt;&#xA;स्त्रियश्च शोकसन्तप्ताः कौसल्याप्रमुखास्तदा ॥ 2.76.20 ॥&lt;br&gt;&#xA;क्रौञ्चीनामिव नारीणां निनादस्तत्र शुश्रुवे।&lt;br&gt;&#xA;आर्तानां करुणं काले क्रोशन्तीनां सहस्रशः ॥ 2.76.21 ॥&lt;br&gt;&#xA;ततो रुदन्त्यो विवशा विलप्य च पुनःपुनः।&lt;br&gt;&#xA;यानेभ्यः सरयूतीरमवतेरुर्वराङ्गनाः ॥ 2.76.22 ॥&lt;br&gt;&#xA;कृत्वोदकं त भरतेन सार्द्धं नृपाङ्गना मन्त्रिपुरोहिताश्च।&lt;br&gt;&#xA;पुरं प्रविश्याश्रुपरीतनेत्रा भूमौ दशाहं व्यनयन्त दुःखम् ॥ 2.76.23 ॥&lt;/p&gt;</description>
    </item>
    <item>
      <title>०७७ भरत-शत्रुघ्नविलापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/077_bharata-shatrughnavilApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/077_bharata-shatrughnavilApaH/</guid>
      <description>&lt;p&gt;ततो दशाहेऽतिगते कृतशौचो नृपात्मजः।&lt;br&gt;&#xA;द्वादशेऽहनि सम्प्राप्ते श्राद्धकर्माण्यकारयत् ॥ 2.77.1 ॥&lt;br&gt;&#xA;ब्राह्मणेभ्यो ददौ रत्नं धनमन्नं च पुष्कलम्।&lt;br&gt;&#xA;वासांसि च महार्हाणि रत्नानि विविधानि च ॥ 2.77.2 ॥&lt;br&gt;&#xA;दासीदासं च यानं च वेश्मानि सुमहान्ति च।&lt;br&gt;&#xA;ब्राह्मणेभ्यो ददौ पुत्रो राज्ञस्तस्यौर्द्ध्वदैहिकम् ॥ 2.77.3 ॥&lt;br&gt;&#xA;विललाप महाबाहुर्भरतः शोकमूर्च्छितः।&lt;br&gt;&#xA;शब्दापिहितकण्ठस्तु शोधनार्थमुपागतः ॥ 2.77.4 ॥&lt;br&gt;&#xA;चितामूले पितुर्वाक्यमिदमाह सुदुःखितः ॥ 2.77.5 ॥&lt;br&gt;&#xA;तात यस्मिन्निसृष्टोऽहं त्वया भ्रातरि राघवे।&lt;br&gt;&#xA;तस्मिन्वनं प्रव्रजिते शून्ये त्यक्तोऽस्म्यहं त्वया ॥ 2.77.6 ॥&lt;br&gt;&#xA;यस्या गतिरनाथायाः पुत्रः प्रव्राजितो वनम्।&lt;br&gt;&#xA;तामम्बां तात कौसल्यां त्यक्त्वा त्वं क्व गतो नृप ॥ 2.77.7 ॥&lt;br&gt;&#xA;दृष्ट्वा भस्मारुणं तच्च दग्धास्थिस्थानमण्डलम्।&lt;br&gt;&#xA;पितुः शरीरनिर्वाणं निष्टनन् विषसाद सः ॥ 2.77.8 ॥&lt;br&gt;&#xA;स तु दृष्ट्वा रुदन् दीनः पपात धरणीतले।&lt;br&gt;&#xA;उत्थाप्यमानः शक्रस्य यन्त्रध्वज इव च्युतः ॥ 2.77.9 ॥&lt;br&gt;&#xA;अभिपेतुस्ततः सर्वे तस्यामात्याः शुचिव्रतम्।&lt;br&gt;&#xA;अन्तकाले निपतितं ययातिमृषयो यथा ॥ 2.77.10 ॥&lt;br&gt;&#xA;शत्रुघ्नश्चापि भरतं दृष्ट्वा शोकपरिप्लुतम्।&lt;br&gt;&#xA;विसञ्ज्ञो न्यपतद्भूमौ भूमिपालमनुस्मरन् ॥ 2.77.11 ॥&lt;br&gt;&#xA;उन्मत्त इव निश्चेता विललाप सुदुःखितः।&lt;br&gt;&#xA;स्मृत्वा पितुर्गुणाङ्गानि तानितानि तदातदा ॥ 2.77.12 ॥&lt;br&gt;&#xA;मन्थराप्रभवस्तीव्रः कैकेयीग्राहसङ्कुलः।&lt;br&gt;&#xA;वरदानमयोक्षोभ्योऽमज्जयच्छोकसागरः ॥ 2.77.13 ॥&lt;br&gt;&#xA;सुकुमारं च बालं च सततं लालितं त्वया।&lt;br&gt;&#xA;क्व तात भरतं हित्वा विलपन्तं गतो भवान् ॥ 2.77.14 ॥&lt;br&gt;&#xA;ननु भोज्येषु पानेषु वस्त्रेष्वाभरणेषु च।&lt;br&gt;&#xA;प्रवारयसि नः सर्वांस्तन्नः कोऽन्यः करिष्यति ॥ 2.77.15 ॥&lt;br&gt;&#xA;अवदारणकाले तु पृथिवी नावदीर्यते।&lt;br&gt;&#xA;या विहीना त्वया राज्ञा धर्मज्ञेन महात्मना ॥ 2.77.16 ॥&lt;br&gt;&#xA;पितरि स्वर्गमापन्ने रामे चारण्यमाश्रिते।&lt;br&gt;&#xA;किं मे जीवितसामर्थ्यं प्रवेक्ष्यामि हुताशनम् ॥ 2.77.17 ॥&lt;br&gt;&#xA;हीनो भ्रात्रा च पित्रा च शून्यामिक्ष्वाकुपालिताम्।&lt;br&gt;&#xA;अयोध्यां न प्रवेक्ष्यामि प्रवेक्ष्यामि तपोवनम् ॥ 2.77.18 ॥&lt;br&gt;&#xA;तयोर्विलपितं श्रुत्वा व्यसनं चान्ववेक्ष्य तत्।&lt;br&gt;&#xA;भृशमार्त्ततरा भूयः सर्व एवानुगामिनः ॥ 2.77.19 ॥&lt;br&gt;&#xA;ततो विषण्णौ विश्रान्तौ शत्रुघ्नभरतावुभौ।&lt;br&gt;&#xA;धरण्यां संव्यचेष्टेतां भग्नश्रृङ्गाविवर्षभौ ॥ 2.77.20 ॥&lt;br&gt;&#xA;ततः प्रकृतिमान् वैद्यः पितुरेषां पुरोहितः।&lt;br&gt;&#xA;वसिष्ठो भरतं वाक्यमुत्थाप्य तमुवाच ह ॥ 2.77.21 ॥&lt;br&gt;&#xA;त्रयोदशोऽयं दिवसः पितुर्वृत्तस्य ते विभो।&lt;br&gt;&#xA;सावशेषास्थिनिचये किमिह त्वं विलम्बसे ॥ 2.77.22 ॥&lt;br&gt;&#xA;त्रीणि द्वन्द्वानि भूतेषु प्रवृत्तान्यविशेषतः।&lt;br&gt;&#xA;तेषु चापरिहार्येषु नैवं भवितुमर्हसि ॥ 2.77.23 ॥&lt;br&gt;&#xA;सुमन्त्रश्चापि शत्रुघ्नमुत्थाप्याभिप्रसाद्य च।&lt;br&gt;&#xA;श्रावयामास तत्त्वज्ञः सर्वभूतभवाभवौ ॥ 2.77.24 ॥&lt;br&gt;&#xA;उत्थितौ च नरव्याघ्रौ प्रकाशेते यशस्विनौ।&lt;br&gt;&#xA;वर्षातपपरिक्लिन्नौ पृथगिन्द्रध्वजाविव ॥ 2.77.25 ॥&lt;br&gt;&#xA;अश्रूणि परिमृद्नन्तौ रक्ताक्षौ दीनभाषिणौ।&lt;br&gt;&#xA;अमात्यास्त्वरयन्ति स्म तनयौ चापराः क्रियाः ॥ 2.77.26 ॥&lt;/p&gt;</description>
    </item>
    <item>
      <title>०७८ मन्थराशासनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/078_mantharAshAsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/078_mantharAshAsanam/</guid>
      <description>&lt;p&gt;अथ यात्रां समीहन्तं शत्रुध्नो लक्ष्मणानुजः।&lt;br&gt;&#xA;भरतं शोकसन्तप्तमिदं वचनमब्रवीत् ॥ 2.78.1 ॥&lt;br&gt;&#xA;गतिर्यः सर्वभूतानां दुःखे किं पुनरात्मनः।&lt;br&gt;&#xA;स रामः सत्त्वसम्पन्नः स्त्रिया प्रव्राजितो वनम् ॥ 2.78.2 ॥&lt;br&gt;&#xA;बलवान् वीर्यसम्पन्नो लक्ष्मणो नाम योऽप्यसौ।&lt;br&gt;&#xA;किं न मोचयते रामं कृत्वा स्म पितृनिग्रहम् ॥ 2.78.3 ॥&lt;br&gt;&#xA;पूर्वमेव तु निग्राह्यः समवेक्ष्य नयानयौ।&lt;br&gt;&#xA;उत्पथं यः समारूढो नार्या राजा वशं गतः ॥ 2.78.4 ॥&lt;br&gt;&#xA;इति सम्भाषमाणे तु शत्रुघ्ने लक्ष्मणानुजे।&lt;br&gt;&#xA;प्राग्द्वारेऽभूत्तदा कुब्जा सर्वाभरणभूषिता ॥ 2.78.5 ॥&lt;br&gt;&#xA;लिप्ता चन्दनसारेण राजवस्त्राणि बिभ्रती।&lt;br&gt;&#xA;विविधं विविधैस्तैस्तैर्भूषणैश्च विभूषिता ॥ 2.78.6 ॥&lt;br&gt;&#xA;मेखलादामभिश्चित्रैरन्यैश्च शुभभूषणैः।&lt;br&gt;&#xA;बभासे बहुभिर्बद्धा रज्जुबद्धेव वानरी ॥ 2.78.7 ॥&lt;br&gt;&#xA;तां समीक्ष्य तदा द्वास्स्थाः सुभृशं पापकारिणीम्।&lt;br&gt;&#xA;गृहीत्वाऽकरुणां कुब्जां शत्रुघ्नाय न्यवेदयन् ॥ 2.78.8 ॥&lt;br&gt;&#xA;यस्याः कृते वने रामो न्यस्तदेहश्च वः पिता।&lt;br&gt;&#xA;सेयं पापा नृशंसा च तस्याः कुरु यथामति ॥ 2.78.9 ॥&lt;br&gt;&#xA;शत्रुघ्नश्च तदाज्ञाय वचनं भृशदुःखितः।&lt;br&gt;&#xA;अन्तःपुरचरान् सर्वानित्युवाच धृतव्रतः ॥ 2.78.10 ॥&lt;br&gt;&#xA;तीव्रमुत्पादितं दुःखं भ्रातॄणां मे तथा पितुः।&lt;br&gt;&#xA;यया सेयं नृशंसस्य कर्मणः फलमश्नुताम् ॥ 2.78.11 ॥&lt;br&gt;&#xA;एवमुक्ता तु तेनाशु सखीजनसमावृता।&lt;br&gt;&#xA;गृहीता बलवत् कुब्जा सा तद्गृहमनादयत् ॥ 2.78.12 ॥&lt;br&gt;&#xA;ततः सुभृशसन्तप्तस्तस्याः सर्वः सखीजनः।&lt;br&gt;&#xA;क्रुद्धमाज्ञाय शत्रुघ्नं विपलायत सर्वशः ॥ 2.78.13 ॥&lt;br&gt;&#xA;आमन्त्रयत कृत्स्नश्च तस्याः सर्वः सखीजनः।&lt;br&gt;&#xA;यथायं समुपक्रान्तो निश्शेषान्नः करिष्यति ॥ 2.78.14 ॥&lt;br&gt;&#xA;सानुक्रोशां वदान्यां च धर्मज्ञां च यशस्विनीम्।&lt;br&gt;&#xA;कौसल्यां शरणं याम सा हि नोऽस्तु ध्रुवा गतिः ॥ 2.78.15 ॥&lt;br&gt;&#xA;स च रोषेण ताम्राक्षः क्षत्रुघ्नः शत्रुतापनः।&lt;br&gt;&#xA;विचकर्ष तदा कुब्जां क्रोशन्तीं धरणीतले ॥ 2.78.16 ॥&lt;br&gt;&#xA;तस्या ह्याकृष्यमाणाया मन्थरायास्ततस्ततः।&lt;br&gt;&#xA;चित्रं बहुविधं भाण्डं पृथिव्यां तद्व्यशीर्यत ॥ 2.78.17 ॥&lt;br&gt;&#xA;तेन भाण्डेन संस्तीर्णं श्रीमद्राजनिवेशनम्।&lt;br&gt;&#xA;अशोभत तदा भूयः शारदं गगनं यथा ॥ 2.78.18 ॥&lt;br&gt;&#xA;स बली बलवत्क्रोधाद्गृहीत्वा पुरुषर्षभः।&lt;br&gt;&#xA;कैकेयीमभिनिर्भर्त्स्य बभाषे परुषं वचः ॥ 2.78.19 ॥&lt;br&gt;&#xA;तैर्वाक्यैः परुषैर्दुःखैः कैकेयी भृशदुःखिता।&lt;br&gt;&#xA;शत्रुघ्नभयसन्त्रस्ता पुत्रं शरणमागता ॥ 2.78.20 ॥&lt;br&gt;&#xA;तां प्रेक्ष्य भरतः क्रुद्धं शत्रुघ्नमिदमब्रवीत्।&lt;br&gt;&#xA;अवध्याः सर्वभूतानां प्रमदाः क्षम्यतामिति ॥ 2.78.21 ॥&lt;br&gt;&#xA;हन्यामहमिमां पापां कैकेयीं दुष्टचारिणीम्।&lt;br&gt;&#xA;यदि मां धार्मिको रामो नासूयेन्मातृघातकम् ॥ 2.78.22 ॥&lt;br&gt;&#xA;इमामपि हतां कुब्जां यदि जानाति राघवः।&lt;br&gt;&#xA;त्वां च मां च हि धर्मात्मा नाभिभाषिष्यते ध्रुवम् ॥ 2.78.23 ॥&lt;br&gt;&#xA;भरतस्य वचः श्रुत्वा शत्रुघ्नो लक्ष्मणानुजः।&lt;br&gt;&#xA;न्यवर्त्तत ततो रोषात्तां मुमोच च मन्थराम् ॥ 2.78.24 ॥&lt;br&gt;&#xA;सा पादमूले कैकेय्या मन्थरा निपपात ह।&lt;br&gt;&#xA;निश्वसन्ती सुदुःखार्त्ता कृपणं विललाप च ॥ 2.78.25 ॥&lt;br&gt;&#xA;शत्रुघ्नविक्षेपविमूढसञ्ज्ञां समीक्ष्य कुब्जां भरतस्य माता।&lt;br&gt;&#xA;शनैः समाश्वासयदार्त्तरूपां क्रौञ्चीं विलग्नामिव वीक्षमाणाम् ॥ 2.78.26 ॥&lt;/p&gt;</description>
    </item>
    <item>
      <title>०७९ भरतं प्रति मन्त्रिमन्त्रणा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/079_bharataM_prati_mantrimantraNA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/079_bharataM_prati_mantrimantraNA/</guid>
      <description>&lt;p&gt;ततः प्रभातसमये दिवसे च चतुर्दशे।&lt;br&gt;&#xA;समेत्य राजकर्त्तारो भरतं वाक्यमब्रुवन् ॥ 2.79.1 ॥&lt;br&gt;&#xA;गतो दशरथः स्वर्गं यो नो गुरुतरो गुरुः।&lt;br&gt;&#xA;रामं प्रव्राज्य वै ज्येष्ठं लक्ष्मणं च महाबलम् ॥ 2.79.2 ॥&lt;br&gt;&#xA;त्वमद्य भव नो राजा राजपुत्र महायशः।&lt;br&gt;&#xA;सङ्गत्या नापराध्नोति राज्यमेतदनायकम् ॥ 2.79.3 ॥&lt;br&gt;&#xA;आभिषेचनिकं सर्वमिदमादाय राघव।&lt;br&gt;&#xA;प्रतीक्षते त्वां स्वजनः श्रेणयश्च नृपात्मज ॥ 2.79.4 ॥&lt;br&gt;&#xA;राज्यं गृहाण भरत पितृपैतामहं ध्रुवम्।&lt;br&gt;&#xA;अभिषेचय चात्मानं पाहि चास्मान्नरर्षभ ॥ 2.79.5 ॥&lt;br&gt;&#xA;आभिषेचनिकं भाण्डं कृत्वा सर्वं प्रदक्षिणम्।&lt;br&gt;&#xA;भरतस्तं जनं सर्वं प्रत्युवाच धृतव्रतः ॥ 2.79.6 ॥&lt;br&gt;&#xA;ज्येष्ठस्य राजता नित्यमुचिता हि कुलस्य नः।&lt;br&gt;&#xA;नैवं भवन्तो मां वक्तुमर्हन्ति कुशला जनाः ॥ 2.79.7 ॥&lt;br&gt;&#xA;रामः पूर्वो हि नो भ्राता भविष्यति महीपतिः।&lt;br&gt;&#xA;अहं त्वरण्ये वत्स्यामि वर्षाणि नव पञ्च च ॥ 2.79.8 ॥&lt;br&gt;&#xA;युज्यतां महती सेना चतुरङ्गमहाबला।&lt;br&gt;&#xA;आनयिष्याम्यहं ज्येष्ठं भ्रातरं राघवं वनात् ॥ 2.79.9 ॥&lt;br&gt;&#xA;आभिषेचनिकं चैव सर्वमेतदुपस्कृतम्।&lt;br&gt;&#xA;पुरस्कृत्य गमिष्यामि रामहेतोर्वनं प्रति ॥ 2.79.10 ॥&lt;br&gt;&#xA;तत्रैव तं नरव्याघ्रमभिषिच्य पुरस्कृतम्।&lt;br&gt;&#xA;आनेष्यामि तु वै रामं हव्यवाहमिवाध्वरात् ॥ 2.79.11 ॥&lt;br&gt;&#xA;न सकामां करिष्यामि स्वामिमां मातृगन्धिनीम्।&lt;br&gt;&#xA;वने वत्स्याम्यहं दुर्गे रामो राजा भविष्यति ॥ 2.79.12 ॥&lt;br&gt;&#xA;क्रियतां शिल्पिभिः पन्थाः समानि विषमाणि च।&lt;br&gt;&#xA;रक्षिणश्चानुसंयान्तु पथि दुर्गविचारकाः ॥ 2.79.13 ॥&lt;br&gt;&#xA;एवं सम्भाषमाणं तं रामहेतोर्नृपात्मजम्।&lt;br&gt;&#xA;प्रत्युवाच जनः सर्वः श्रीमद्वाक्यमनुत्तमम् ॥ 2.79.14 ॥&lt;br&gt;&#xA;एवं ते भाषमाणस्य पद्मा श्रीरुपतिष्ठताम्।&lt;br&gt;&#xA;यस्त्वं ज्येष्ठे नृपसुते पृथिवीं दातुमिच्छसि ॥ 2.79.15 ॥&lt;br&gt;&#xA;अनुत्तमं तद्वचनं नृपात्मजप्रभाषितं संश्रवणे निशम्य च।&lt;br&gt;&#xA;प्रहर्षजास्तं प्रति बाष्पबिन्दवो निपेतुरार्यानननेत्रसम्भवाः ॥ 2.79.16 ॥&lt;br&gt;&#xA;ऊचुस्ते वचनमिदं निशम्य हृष्टाः सामात्याः सपरिषदो वियातशोकाः।&lt;br&gt;&#xA;पन्थानं नरवर भक्तिमान् जनश्च व्यादिष्टास्तव वचनाच्च शिल्पिवर्गः ॥ 2.79.17 ॥&lt;/p&gt;</description>
    </item>
    <item>
      <title>०८० मार्गनिर्माणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/080_mArganirmANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/080_mArganirmANam/</guid>
      <description>&lt;p&gt;अथ भूमिप्रदेशज्ञाः सूत्रकर्मविशारदाः।&lt;br&gt;&#xA;स्वकर्माभिरताः शूराः खनका यन्त्रकास्तथा ॥ 2.80.1 ॥&lt;br&gt;&#xA;कर्मान्तिकाः स्थपतयः पुरुषा यन्त्रकोविदाः।&lt;br&gt;&#xA;तथा वर्द्धकयश्चैव मार्गिणो वृक्षतक्षकाः ॥ 2.80.2 ॥&lt;br&gt;&#xA;कूपकाराः सुधाकारा वंशकर्मकृतस्तथा।&lt;br&gt;&#xA;समर्था ये च द्रष्टारः पुरतस्ते प्रतस्थिरे ॥ 2.80.3 ॥&lt;br&gt;&#xA;स तु हर्षात्तमुद्देशं जनौघो विपुलः प्रयान्।&lt;br&gt;&#xA;अशोभत महावेगः समुद्र इव पर्वणि ॥ 2.80.4 ॥&lt;br&gt;&#xA;ते स्ववारं समास्थाय वर्त्मकर्मणि कोविदाः।&lt;br&gt;&#xA;करणैर्विविधोपेतैः पुरस्तात् सम्प्रतस्थिरे ॥ 2.80.5 ॥&lt;br&gt;&#xA;लता वल्लीश्च गुल्मांश्च स्थाणूनश्मन एव च।&lt;br&gt;&#xA;जनास्ते चक्रिरे मार्गं छिन्दन्तो विविधान् द्रुमान् ॥ 2.80.6 ॥&lt;br&gt;&#xA;अवृक्षेषु च देशेषु केचिद्वृक्षानरोपयन्।&lt;br&gt;&#xA;केचित् कुठारैष्टङ्कैश्च दात्रैश्छिन्दन् क्वचित् क्वचित् ॥ 2.80.7 ॥&lt;br&gt;&#xA;अपरे वीरणस्तम्बान् बलिनो बलवत्तराः।&lt;br&gt;&#xA;विधमन्ति स्म दुर्गाणि स्थलानि च ततस्ततः ॥ 2.80.8 ॥&lt;br&gt;&#xA;अपरेऽपूरयन् कूपान् पांसुभिः श्वभ्रमायतम्।&lt;br&gt;&#xA;निम्नभागांस्ततः केचित्समांश्चक्रुः समन्ततः ॥ 2.80.9 ॥&lt;br&gt;&#xA;बबन्धुर्बन्धनीयांश्च क्षोद्यान् सञ्चुक्षुदुस्तदा।&lt;br&gt;&#xA;बिभिदुर्भेदनीयांश्च तांस्तान् देशान्नरास्तदा ॥ 2.80.10 ॥&lt;br&gt;&#xA;अचिरेणैव कालेन परिवाहान् बहूदकान्।&lt;br&gt;&#xA;चक्रुर्बहुविधाकारान् सागरप्रतिमान् बहून् ॥ 2.80.11 ॥&lt;br&gt;&#xA;निर्जलेषु च देशेषु खानयामासुरुत्तमान्।&lt;br&gt;&#xA;उदपानान् बहुविधान् वेदिकापरिमण्डितान् ॥ 2.80.12 ॥&lt;br&gt;&#xA;ससुधाकुट्टिमतलः प्रपुष्पितमहीरुहः।&lt;br&gt;&#xA;मत्तोद्घुष्टद्विजगणः पताकाभिरलङ्कृतः ॥ 2.80.13 ॥&lt;br&gt;&#xA;चन्दनोदकसंसिक्तो नानाकुसुमभूषितः।&lt;br&gt;&#xA;बह्वशोभत सेनायाः पन्थाः सुरपथोपमः ॥ 2.80.14 ॥&lt;br&gt;&#xA;आज्ञाप्याथ यथाज्ञप्ति युक्तास्तेऽधिकृता नराः।&lt;br&gt;&#xA;रमणीयेषु देशेषु बहुस्वादुफलेषु च ॥ 2.80.15 ॥&lt;br&gt;&#xA;यो निवेशस्त्वभिप्रेतो भरतस्य महात्मनः।&lt;br&gt;&#xA;भूयस्तं शोभयामासुर्भूषाभिर्भूषणोपमम् ॥ 2.80.16 ॥&lt;br&gt;&#xA;नक्षत्रेषु प्रशस्तेषु मुहूर्त्तेषु च तद्विदः।&lt;br&gt;&#xA;निवेशान् स्थापयामासुर्भरतस्य महात्मनः ॥ 2.80.17 ॥&lt;br&gt;&#xA;बहुपांसुचयाश्चापि परिखा परिवारिताः।&lt;br&gt;&#xA;तत्रेन्द्रकीलप्रतिमाः प्रतोलीवरशोभिताः ॥ 2.80.18 ॥&lt;br&gt;&#xA;प्रासादमालावितताः सौधप्राकारसंवृताः।&lt;br&gt;&#xA;पताका शोभिताः सर्वे सुनिर्मितमहापथाः ॥ 2.80.19 ॥&lt;br&gt;&#xA;विसर्पद्भिरिवाकाशे विटङ्काग्रविमानकैः।&lt;br&gt;&#xA;समुच्छ्रितैर्निवेशास्ते बभुः शक्रपुरोपमाः ॥ 2.80.20 ॥&lt;br&gt;&#xA;जाह्नवीं तु समासाद्य विविधद्रुमकाननाम्।&lt;br&gt;&#xA;शीतलामलपानीयां महामीनसमाकुलाम् ॥ 2.80.21 ॥&lt;br&gt;&#xA;सचन्द्रतारागणमण्डितं यथा नभः क्षपायाममलं विराजते।&lt;br&gt;&#xA;नरेन्द्रमार्गः स तथा व्यराजत क्रमेण रम्यः शुभशिल्पिनिर्मितः ॥ 2.80.22 ॥&lt;/p&gt;</description>
    </item>
    <item>
      <title>०८१ राजसभागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/081_rAjasabhAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/081_rAjasabhAgamanam/</guid>
      <description>&lt;p&gt;ततो नान्दीमुखीं रात्रिं भरतं सूतमागधाः।&lt;br&gt;&#xA;तुष्टुवुर्वाग्विशेषज्ञाः स्तवैर्मङ्गलसंहितैः ॥ 2.81.1 ॥&lt;br&gt;&#xA;सुवर्णकोणाभिहतः प्राणदद्यामदुन्दुभिः।&lt;br&gt;&#xA;दध्मुः शङ्खांश्च शतशो नादांश्चोच्चावचस्वरान् ॥ 2.81.2 ॥&lt;br&gt;&#xA;स तूर्यघोषः सुमहान् दिवमापूरयन्निव।&lt;br&gt;&#xA;भरतं शोकसन्तप्तं भूयः शोकैररन्ध्रयत् ॥ 2.81.3 ॥&lt;br&gt;&#xA;ततः प्रबुद्धो भरतस्तं घोषं सन्निवर्त्य च।&lt;br&gt;&#xA;नाहं राजेति चाप्युक्त्वा शत्रुघ्नमिदमब्रवीत् ॥ 2.81.4 ॥&lt;br&gt;&#xA;पश्य शत्रुघ्न कैकेय्या लोकस्यापकृतं महत्।&lt;br&gt;&#xA;विसृज्य मयि दुःखानि राजा दशरथो गतः ॥ 2.81.5 ॥&lt;br&gt;&#xA;तस्यैषा धर्मराजस्य धर्ममूला महात्मनः।&lt;br&gt;&#xA;परिभ्रमति राजश्रीर्नौरिवाकर्णिका जले ॥ 2.81.6 ॥&lt;br&gt;&#xA;यो हि नः सुमहान्नाथः सोपि प्रव्राजितो वनम्।&lt;br&gt;&#xA;अनया धर्ममुत्सृज्य मात्रा मे राघवः स्वयम् ॥ 2.81.7 ॥&lt;br&gt;&#xA;इत्येवं भरतं प्रेक्ष्य विलपन्तं विचेतनम्।&lt;br&gt;&#xA;कृपणं रुरुदुः सर्वाः सस्वरं योषितस्तदा ॥ 2.81.8 ॥&lt;br&gt;&#xA;तथा तस्मिन् विलपति वसिष्ठो राजधर्मवित्।&lt;br&gt;&#xA;सभामिक्ष्वाकुनाथस्य प्रविवेश महायशाः ॥ 2.81.9 ॥&lt;br&gt;&#xA;शातकुम्भमयीं रम्यां मणिरत्नसमाकुलाम्।&lt;br&gt;&#xA;सुधर्मामिव धर्मात्मा सगणः प्रत्यपद्यत ॥ 2.81.10 ॥&lt;br&gt;&#xA;स काञ्चनमयं पीठं सुखास्तरणसंवृतम्।&lt;br&gt;&#xA;अध्यास्त सर्ववेदज्ञो दूताननुशशास च ॥ 2.81.11 ॥&lt;br&gt;&#xA;ब्राह्मणान् क्षत्त्रियान् वैश्यानमात्यान् गणवल्लभान्।&lt;br&gt;&#xA;क्षिप्रमानयताव्यग्राः कृत्यमात्ययिकं हि नः ॥ 2.81.12 ॥&lt;br&gt;&#xA;सराजभृत्यं शत्रुघ्नं भरतं च यशस्विनम्।&lt;br&gt;&#xA;युधाजितं सुमन्त्रं च ये च तत्र हिता जनाः ॥ 2.81.13 ॥&lt;br&gt;&#xA;ततो हलहलाशब्दः सुमहान् समपद्यत।&lt;br&gt;&#xA;रथैरश्वैर्गजैश्चापि जनानामुपगच्छताम् ॥ 2.81.14 ॥&lt;br&gt;&#xA;ततो भरतमायान्तं शतक्रतुमिवामराः।&lt;br&gt;&#xA;प्रत्यनन्दन् प्रकृतयो यथा दशरथं तथा ॥ 2.81.15 ॥&lt;br&gt;&#xA;ह्रद इव तिमिनागसंवृतः स्तिमितजलो मणिशङ्खशर्करः।&lt;br&gt;&#xA;दशरथसुतशोभिता सभा सदशरथेव बभौ यथापुरा ॥ 2.81.16 ॥&lt;/p&gt;</description>
    </item>
    <item>
      <title>०८२ रामानयनाय भरतप्रस्थानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/082_rAmAnayanAya_bharataprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/06-bharatAgamanam/082_rAmAnayanAya_bharataprasthAnam/</guid>
      <description>&lt;p&gt;तामार्यगणसम्पूर्णां भरतः प्रग्रहां सभाम्।&lt;br&gt;&#xA;ददर्श बुद्धिसम्पन्नः पूर्णचन्द्रो निशामिव ॥ 2.82.1 ॥&lt;br&gt;&#xA;आसनानि यथान्यायमार्याणां विशतां तदा।&lt;br&gt;&#xA;वस्त्राङ्गरागप्रभया द्योतिता सा सभोत्तमा ॥ 2.82.2 ॥&lt;br&gt;&#xA;सा विद्वज्जनसम्पूर्णा सभा सुरुचिरा तदा।&lt;br&gt;&#xA;अदृश्यत घनापाये पूर्णचन्द्रेव शर्वरी ॥ 2.82.3 ॥&lt;br&gt;&#xA;राज्ञस्तु प्रकृतीः सर्वाः समग्राः प्रेक्ष्य धर्मवित्।&lt;br&gt;&#xA;इदं पुरोहितो वाक्यं भरतं मृदु चाब्रवीत् ॥ 2.82.4 ॥&lt;br&gt;&#xA;तात राजा दशरथः स्वर्गतो धर्ममाचरन्।&lt;br&gt;&#xA;धनधान्यवतीं स्फीतां प्रदापय पृथिवीं तव ॥ 2.82.5 ॥&lt;br&gt;&#xA;रामस्तथा सत्यधृतिः सतां धर्ममनुस्मरन्।&lt;br&gt;&#xA;नाजहात् पितुरादेशं शशी ज्योत्स्नामिवोदितः ॥ 2.82.6 ॥&lt;br&gt;&#xA;पित्राभ्रात्रा च ते दत्तं राज्यं निहतकण्टकम्।&lt;br&gt;&#xA;तद्भुङ्क्ष्व मुदितामात्यः क्षिप्रमेवाभिषेचय ॥ 2.82.7 ॥&lt;br&gt;&#xA;उदीच्याश्च प्रतीच्याश्च दाक्षिणात्याश्च केवलाः।&lt;br&gt;&#xA;कोट्यापरान्ताः सामुद्रा रत्नान्यभिहरन्तु ते ॥ 2.82.8 ॥&lt;br&gt;&#xA;तच्छ्रुत्वा भरतो वाक्यं शोकेनाभिपरिप्लुतः।&lt;br&gt;&#xA;जगाम मनसा रामं धर्मज्ञो धर्मकाङ्क्षया ॥ 2.82.9 ॥&lt;br&gt;&#xA;स बाष्पकलया वाचा कलहंसस्वरो युवा।&lt;br&gt;&#xA;विललाप सभामध्ये जगर्हे च पुरोहितम् ॥ 2.82.10 ॥&lt;br&gt;&#xA;चरितब्रह्मचर्यस्य विद्यास्नातस्य धीमतः।&lt;br&gt;&#xA;धर्मे प्रयतमानस्य को राज्यं मद्विधो हरेत् ॥ 2.82.11 ॥&lt;br&gt;&#xA;कथं दशरथाज्जातो भवेद्राज्यापहारकः।&lt;br&gt;&#xA;राज्यं चाहं च रामस्य धर्मं वक्तुमिहार्हसि ॥ 2.82.12 ॥&lt;br&gt;&#xA;ज्येष्ठः श्रेष्ठश्च धर्मात्मा दिलीपनहुषोपमः।&lt;br&gt;&#xA;लब्धुमर्हति काकुत्स्थो राज्यं दशरथो यथा ॥ 2.82.13 ॥&lt;br&gt;&#xA;अनार्यजुष्टमस्वर्ग्यं कुर्यां पापमहं यदि।&lt;br&gt;&#xA;इक्ष्वाकूणामहं लोके भवेयं कुलपांसनः ॥ 2.82.14 ॥&lt;br&gt;&#xA;यद्धि मात्रा कृतं पापं नाहं तदपि रोचये।&lt;br&gt;&#xA;इहस्थो वनदुर्गस्थं नमस्यामि कृताञ्जलिः ॥ 2.82.15 ॥&lt;br&gt;&#xA;राममेवानुगच्छामि राजा स द्विपदां वरः।&lt;br&gt;&#xA;त्रयाणामपि लोकानां राज्यमर्हति राघवः ॥ 2.82.16 ॥&lt;br&gt;&#xA;तद्वाक्यं धर्मसंयुक्तं श्रुत्वा सर्वे सभासदः।&lt;br&gt;&#xA;हर्षान्मुमुचुरश्रूणि रामे निहितचेतसः ॥ 2.82.17 ॥&lt;br&gt;&#xA;यदि त्वार्यं न शक्ष्यामि विनिवर्त्तयितुं वनात्।&lt;br&gt;&#xA;वने तत्रैव वत्स्यामि यथार्थो लक्ष्मणस्तथा ॥ 2.82.18 ॥&lt;br&gt;&#xA;सर्वोपायं तु वर्त्तिष्ये विनिवर्त्तयितुं बलात्।&lt;br&gt;&#xA;समक्षमार्यमिश्राणां साधूनां गुणवर्त्तिनाम् ॥ 2.82.19 ॥&lt;br&gt;&#xA;विष्टिकर्मान्तिकाः सर्वे मार्गशोधकरक्षकाः।&lt;br&gt;&#xA;प्रस्थापिता मया पूर्वं यात्रापि मम रोचते ॥ 2.82.20 ॥&lt;br&gt;&#xA;एवमुक्त्वा तु धर्मात्मा भरतो भ्रातृवत्सलः।&lt;br&gt;&#xA;समीपस्थमुवाचेदं सुमन्त्रं मन्त्रकोविदम् ॥ 2.82.21 ॥&lt;br&gt;&#xA;तूर्णमुत्थाय गच्छ त्वं सुमन्त्र मम शासनात्।&lt;br&gt;&#xA;यात्रामाज्ञापय क्षिप्रं बलं चैव समानय ॥ 2.82.22 ॥&lt;br&gt;&#xA;एवमुक्तः सुमन्त्रस्तु भरतेन महात्मना।&lt;br&gt;&#xA;हृष्टस्तदादिशत् सर्वं यथासन्दिष्टमिष्टवत् ॥ 2.82.23 ॥&lt;br&gt;&#xA;ताः प्रहृष्टाः प्रकृतयो बलाध्यक्षा बलस्य च।&lt;br&gt;&#xA;श्रुत्वा यात्रां समाज्ञप्तां राघवस्य निवर्त्तने ॥ 2.82.24 ॥&lt;br&gt;&#xA;ततो योधाङ्गनाः सर्वा भर्तॄन् सर्वान् गृहेगृहे।&lt;br&gt;&#xA;यात्रागमनमाज्ञाय त्वरयन्ति स्म हर्षिताः ॥ 2.82.25 ॥&lt;br&gt;&#xA;ते हयैर्गोरथैः शीघ्रैः स्यन्दनैश्च महाजवैः।&lt;br&gt;&#xA;सहयोधैर्बलाध्यक्षा बलं सर्वमचोदयन् ॥ 2.82.26 ॥&lt;br&gt;&#xA;सज्जं तु तद्बलं दृष्ट्वा भरतो गुरुसन्निधौ।&lt;br&gt;&#xA;रथं मे त्वरयस्वेति सुमन्त्रं पार्श्वतोऽब्रवीत् ॥ 2.82.27 ॥&lt;br&gt;&#xA;भरतस्य तु तस्याज्ञां प्रतिगृह्य च हर्षितः।&lt;br&gt;&#xA;रथं गृहीत्वा प्रययौ युक्तं परमवाजिभिः ॥ 2.82.28 ॥&lt;br&gt;&#xA;स राघवः सत्यधृतिः प्रतापवान् ब्रुवन् सुयुक्तं दृढसत्यविक्रमः।&lt;br&gt;&#xA;गुरुं महारण्यगतं यशस्विनं प्रसादयिष्यन् भरतोऽब्रवीत्तदा ॥ 2.82.29 ॥&lt;br&gt;&#xA;तूर्णं समुत्थाय सुमन्त्र गच्छ बलस्य योगाय बलप्रधानान्।&lt;br&gt;&#xA;आनेतुमिच्छामि हि तं वनस्थं प्रसाद्य रामं जगतो हिताय ॥ 2.82.30 ॥&lt;br&gt;&#xA;स सूतपुत्रो भरतेन सम्यगाज्ञापितः सम्परिपूर्णकामः।&lt;br&gt;&#xA;शशास सर्वान् प्रकृतिप्रधानान् बलस्य मुख्यांश्च सुहृज्जनं च ॥ 2.82.31 ॥&lt;br&gt;&#xA;ततः समुत्थाय कुलेकुले ते राजन्यवैश्या वृषलाश्च विप्राः।&lt;br&gt;&#xA;अयूयुजन्नुष्ट्ररथान् खरांश्च नागान् हयांश्चैव कुलप्रसूतान् ॥ 2.82.32 ॥&lt;/p&gt;</description>
    </item>
  </channel>
</rss>
