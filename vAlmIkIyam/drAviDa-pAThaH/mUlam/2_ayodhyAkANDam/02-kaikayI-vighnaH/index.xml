<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२-कैकयी-विघ्नः on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/</link>
    <description>Recent content in &#43;०२-कैकयी-विघ्नः on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/index.xml" rel="self" type="application/rss+xml" />
    <item>
      <title>००७ मन्थरामन्त्रणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/007_mantharAmantraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/007_mantharAmantraNam/</guid>
      <description>&lt;p&gt;ज्ञातिदासी यतोजाता कैकेय्यास्तु सहोषिता।&lt;br&gt;&#xA;प्रसादं चन्द्रसङ्काशमारुरोह यदृच्छया ॥ 2.7.1 ॥&lt;br&gt;&#xA;सिक्तराजपथां रम्यां प्रकीर्णकुसुमोत्कराम्।&lt;br&gt;&#xA;अयोध्यां मन्थरा तस्मात्प्रासादादन्ववैक्षत ॥ 2.7.2 ॥&lt;br&gt;&#xA;पताकाभिर्वरार्हाभिर्ध्वजैश्च समलङ्कृताम्।&lt;br&gt;&#xA;वृतां छन्दपथैश्चापि शिरःस्नातजनैर्वृताम् ॥ 2.7.3 ॥&lt;br&gt;&#xA;माल्यमोदकहस्तैश्च द्विजेन्द्रैरभिनादिताम्।&lt;br&gt;&#xA;शुक्लदेवगृहद्वारां सर्ववादित्रनिस्वनाम् ॥ 2.7.4 ॥&lt;br&gt;&#xA;सम्प्रहृष्टजनाकीर्णां ब्रह्मघोषोभिनादिताम्।&lt;br&gt;&#xA;प्रहृष्टवरहस्त्यश्वां सम्प्रणर्दितगोवृषाम् ॥ 2.7.5 ॥&lt;br&gt;&#xA;प्रहृष्टमुदितैः पौरैरुच्छ्रितध्वजमालिनीम्।&lt;br&gt;&#xA;अयोध्या मन्थरा दृष्ट्वा परं विस्मयमागता ॥ 2.7.6 ॥&lt;br&gt;&#xA;प्रहर्षोत्फुल्लनयनां पाण्डरक्षौमवासिनीम्।&lt;br&gt;&#xA;अविदूरे स्थितां दृष्ट्वा धात्री पप्रच्छ मन्थरा ॥ 2.7.7 ॥&lt;br&gt;&#xA;उत्तमेनाभिसंयुक्ता हर्षेणार्थपरा सती।&lt;br&gt;&#xA;राममाता धनं किं नु जनेभ्यः सम्प्रयच्छति ॥ 2.7.8 ॥&lt;br&gt;&#xA;अतिमात्रप्रहर्षोऽयं किं जनस्य च शंस मे।&lt;br&gt;&#xA;कारयिष्यति किं वापि सम्प्रहृष्टो महीपतिः ॥ 2.7.9 ॥&lt;br&gt;&#xA;विदीर्यमाणा हर्षेण धात्री तु परया मुदा।&lt;br&gt;&#xA;आचचक्षेऽथ कुब्जायै भूयसीं राघवश्रियम् ॥ 2.7.10 ॥&lt;br&gt;&#xA;श्वः पुष्येण जितक्रोधं यौवराज्येन राघवम्।&lt;br&gt;&#xA;राजा दशरथो राममभिषेचयिताऽनघम् ॥ 2.7.11 ॥&lt;br&gt;&#xA;धात्र्यास्तु वचनं श्रुत्वा कुब्जाक्षिप्रममर्षिता।&lt;br&gt;&#xA;कैलासशिखराकारात् प्रासादादवरोहत ॥ 2.7.12 ॥&lt;br&gt;&#xA;सा दह्यमाना कोपेन मन्थरा पापदर्शिनी।&lt;br&gt;&#xA;शयानामेत्य कैकेयीमिदं वचनमब्रवीत् ॥ 2.7.13 ॥&lt;br&gt;&#xA;उत्तिष्ठ मूढे किं शेषे भयं त्वामभिवर्त्तते।&lt;br&gt;&#xA;उपप्लुतमघौघेन किमात्मानं न बुध्यसे ॥ 2.7.14 ॥&lt;br&gt;&#xA;अनिष्टे सुभगाकारे सौभाग्येन विकत्थसे।&lt;br&gt;&#xA;चलं हि तव सौभाग्यं नद्याः स्रोत इवोष्णगे ॥ 2.7.15 ॥&lt;br&gt;&#xA;एवमुक्ता तु कैकेयी रुष्टया परुषं वचः।&lt;br&gt;&#xA;कुब्जया पापदर्शिन्या विषादमगमत्परम् ॥ 2.7.16 ॥&lt;br&gt;&#xA;कैकेयी त्वब्रवीत्कुब्जां कच्चित् क्षेमं न मन्थरे।&lt;br&gt;&#xA;विषण्णवदनां हि त्वां लक्षये भृशदुःखिताम् ॥ 2.7.17 ॥&lt;br&gt;&#xA;मन्थरा तु वचः श्रुत्वा कैकेय्या मधुराक्षरम्।&lt;br&gt;&#xA;उवाच क्रोधसंयुक्ता वाक्यं वाक्यविशारदा ॥ 2.7.18 ॥&lt;br&gt;&#xA;सा विषण्णतरा भूत्वा कुब्जा तस्या हितैषिणी।&lt;br&gt;&#xA;विषादयन्ती प्रोवाच भेदयन्ती च राघवम् ॥ 2.7.19 ॥&lt;br&gt;&#xA;अक्षय्यं सुमहद्देवि प्रवृत्तं त्वद्विनाशनम्।&lt;br&gt;&#xA;रामं दशरथो राजा यौवराज्येऽभिषेक्ष्यति ॥ 2.7.20 ॥&lt;br&gt;&#xA;सास्म्यगाधे भये मग्ना दुःखशोकसमन्विता।&lt;br&gt;&#xA;दह्यमानानलेनेव त्वद्धितार्थमिहागता ॥ 2.7.21 ॥&lt;br&gt;&#xA;तव दुःखेन कैकेयि मम दुःखं महद्भवेत्।&lt;br&gt;&#xA;त्वद्वृद्धौ मम वृद्धिश्च भवेदत्र न संशयः ॥ 2.7.22 ॥&lt;br&gt;&#xA;नराधिपकुले जाता महिषी त्वं महीपतेः।&lt;br&gt;&#xA;उग्रत्वं राजधर्माणां कथं देवि न बुध्यसे ॥ 2.7.23 ॥&lt;br&gt;&#xA;धर्मवादी शठो भर्ता श्लक्ष्णवादी च दारुणः।&lt;br&gt;&#xA;शुद्धभावेन जानीषे तेनैवमतिसन्धिता ॥ 2.7.24 ॥&lt;br&gt;&#xA;उपस्थितं प्रयुञ्जानस्त्वयि सान्त्वमनर्थकम्।&lt;br&gt;&#xA;अर्थेनैवाद्य ते भर्त्ता कौसल्यां योजयिष्यति ॥ 2.7.25 ॥&lt;br&gt;&#xA;अपवाह्य स दुष्टात्मा भरतं तव बन्धुषु।&lt;br&gt;&#xA;काल्ये स्थापयिता रामं राज्ये निहतकण्टके ॥ 2.7.26 ॥&lt;br&gt;&#xA;शत्रुः पतिप्रवादेन मात्रेव हितकाम्यया।&lt;br&gt;&#xA;आशीविष इवाङ्केन बाले परिहृतस्त्वया ॥ 2.7.27 ॥&lt;br&gt;&#xA;यथा हि कुर्यात् सर्पो वा शत्रुर्वा प्रत्युपेक्षितः।&lt;br&gt;&#xA;राज्ञा दशरथेनाद्य सपुत्रा त्वं तथा कृता ॥ 2.7.28 ॥&lt;br&gt;&#xA;पापेनानृतसान्त्वेन बाले नित्यसुखोचिते।&lt;br&gt;&#xA;रामं स्थापयता राज्ये सानुबन्धा हता ह्यसि ॥ 2.7.29 ॥&lt;br&gt;&#xA;सा प्राप्तकालं कैकेयि क्षिप्रं कुरु हितं तव।&lt;br&gt;&#xA;त्रायस्व पुत्रमात्मानं मां च विस्मयदर्शने ॥ 2.7.30 ॥&lt;br&gt;&#xA;मन्थराया वचः श्रुत्वा शयाना सा शुभानना।&lt;br&gt;&#xA;उत्तस्थौ हर्षसम्पूर्णा चन्द्रलेखेव शारदी ॥ 2.7.31 ॥&lt;br&gt;&#xA;अतीव सा तु संहृष्टा कैकेयी विस्मयान्विता।&lt;br&gt;&#xA;एकमाभरणं तस्यै कुब्जायै प्रददौ शुभम् ॥ 2.7.32 ॥&lt;br&gt;&#xA;दत्त्वा त्वाभरणं तस्यै कुब्जायै प्रमदोत्तमा।&lt;br&gt;&#xA;कैकेयी मन्थरां दृष्ट्वा पुनरेवाब्रवीदिदम् ॥ 2.7.33 ॥&lt;br&gt;&#xA;इदं तु मन्थरे मह्यमाख्यासि परमं प्रियम्।&lt;br&gt;&#xA;एतन्मे प्रियमाख्यातुः किं वा भूयः करोमि ते ॥ 2.7.34 ॥&lt;br&gt;&#xA;रामे वा भरते वाहं विशेषं नोपलक्षये।&lt;br&gt;&#xA;तस्मात्तुष्टास्मि यद्राजा रामं राज्येऽभिषेक्ष्यति ॥ 2.7.35 ॥&lt;/p&gt;</description>
    </item>
    <item>
      <title>००८ मन्थरादुर्बोधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/008_mantharAdurbodhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/008_mantharAdurbodhaH/</guid>
      <description>&lt;p&gt;मन्थरा त्वभ्यसूयैनामुत्सृज्याभरणं च तत्।&lt;br&gt;&#xA;उवाचेदं ततो वाक्यं कोपदुःखसमन्विता ॥ 2.8.1 ॥&lt;br&gt;&#xA;हर्षं किमिदमस्थाने कृतवत्यसि बालिशे।&lt;br&gt;&#xA;शोकसागरमध्यस्थमात्मानं नावबुध्यसे ॥ 2.8.2 ॥&lt;br&gt;&#xA;मनसा प्रहसामि त्वां देवि दुःखार्दिता सती।&lt;br&gt;&#xA;यच्छोचितव्ये हृष्टासि प्राप्येदं व्यसनं महत् ॥ 2.8.3 ॥&lt;br&gt;&#xA;शोचामि दुर्मतित्वं ते का हि प्राज्ञा प्रहर्षयेत्।&lt;br&gt;&#xA;अरेः सपत्नीपुत्रस्य वृद्धिं मृत्यारिवागताम् ॥ 2.8.4 ॥&lt;br&gt;&#xA;भरतादेव रामस्य राज्यसाधारणाद्भयम्।&lt;br&gt;&#xA;तद्विचिन्त्य विषण्णास्मि भयं भीताद्धि जायते ॥ 2.8.5 ॥&lt;br&gt;&#xA;लक्ष्मणो हि महेष्वासो रामं सर्वात्मना गतः।&lt;br&gt;&#xA;शत्रुघ्नश्चापि भरतं काकुत्स्थं लक्ष्मणो यथा ॥ 2.8.6 ॥&lt;br&gt;&#xA;प्रत्यासन्नक्रमेणापि भरतस्यैव भामिनि।&lt;br&gt;&#xA;राज्यक्रमो विप्रकृष्टस्तयोस्तावत्कनीयसोः ॥ 2.8.7 ॥&lt;br&gt;&#xA;विदुषः क्षत्त्रचारित्रे प्राज्ञस्य प्राप्तकारिणः।&lt;br&gt;&#xA;भयात् प्रवेपे रामस्य चिन्तयन्ती तवात्मजम् ॥ 2.8.8 ॥&lt;br&gt;&#xA;सुभगा खलु कौसल्या यस्याः पुत्रोऽभिषेक्ष्यते।&lt;br&gt;&#xA;यौवराज्येन महता श्वः पुष्येण द्विजोत्तमैः ॥ 2.8.9 ॥&lt;br&gt;&#xA;प्राप्तां सुमहतीं प्रीतिं प्रतीतां तां हतद्विषम्।&lt;br&gt;&#xA;उपस्थास्यसि कौसल्यां दासीवत्त्वं कृताञ्जलिः ॥ 2.8.10 ॥&lt;br&gt;&#xA;एवं चेत्त्वं सहास्माभिस्तस्याः प्रेष्या भविष्यसि।&lt;br&gt;&#xA;पुत्रश्च तव रामस्य प्रेष्यभावं गमिष्यति ॥ 2.8.11 ॥&lt;br&gt;&#xA;हृष्टाः खलु भविष्यन्ति रामस्य परमाः स्त्रियः।&lt;br&gt;&#xA;अप्रहृष्टा भविष्यन्ति स्नुषास्ते भरतक्षये ॥ 2.8.12 ॥&lt;br&gt;&#xA;तां दृष्ट्वा परमप्रीतां ब्रुवन्तीं मन्थरां ततः।&lt;br&gt;&#xA;रामस्यैव गुणान् देवी कैकेयी प्रशशंस ह ॥ 2.8.13 ॥&lt;br&gt;&#xA;धर्मज्ञो जुरुभिर्दान्तः कृतज्ञः सत्यवाक्छुचिः।&lt;br&gt;&#xA;रामो राज्ञः सुतो ज्येष्ठो यौवराज्यमतोऽर्हति ॥ 2.8.14 ॥&lt;br&gt;&#xA;भ्रातॄन् भृत्यांश्च दीर्घायुः पितृवत्पालयिष्यति।&lt;br&gt;&#xA;सन्तप्यसे कथं कुब्जे श्रुत्वा रामाभिषेचनम् ॥ 2.8.15 ॥&lt;br&gt;&#xA;भरतश्चापि रामस्य ध्रुवं वर्षशतात्परम्।&lt;br&gt;&#xA;पितृपैतामहं राज्यमवाप्ता पुरुषर्षभः ॥ 2.8.16 ॥&lt;br&gt;&#xA;सा त्वमभ्युदये प्राप्ते वर्तमाने च मन्थरे।&lt;br&gt;&#xA;भविष्यति च कल्याणे किमर्थं परितप्यसे ॥ 2.8.17 ॥&lt;br&gt;&#xA;यथा मे भरतो मान्यस्तथा भूयोऽपि राघवः।&lt;br&gt;&#xA;कौसल्यातोऽतिरिक्तं च सोऽनुशुश्रूषते हि माम् ॥ 2.8.18 ॥&lt;br&gt;&#xA;राज्यं यदि हि रामस्य भरतस्यापि तत्तथा।&lt;br&gt;&#xA;मन्यते हि यथात्मानं तथा भ्रातॄंस्तु राघवः ॥ 2.8.19 ॥&lt;br&gt;&#xA;कैकेय्या वचनं श्रुत्वा मन्थरा भृशदुःखिता।&lt;br&gt;&#xA;दीर्घमुष्णं विनिश्वस्य कैकेयीमिदमब्रवीत् ॥ 2.8.20 ॥&lt;br&gt;&#xA;अनर्थदर्शिनी मौर्ख्यान्नात्मानमवबुध्यसे।&lt;br&gt;&#xA;शोकव्यसनविस्तीर्णे मज्जन्ती दुःखसागरे ॥ 2.8.21 ॥&lt;br&gt;&#xA;भविता राघवो राजा राघवस्यानु यः सुतः।&lt;br&gt;&#xA;राजवंशात्तु कैकेयी भरतः परिहास्यते ॥ 2.8.22 ॥&lt;br&gt;&#xA;न हि राज्ञः सुताः सर्वे राज्ये तिष्ठन्ति भामिनि।&lt;br&gt;&#xA;स्थाप्यमानेषु सर्वेषु सुमहाननयो भवेत् ॥ 2.8.23 ॥&lt;br&gt;&#xA;तस्माज्ज्येष्ठे हि कैकेयि राज्यतन्त्राणि पार्थिवाः।&lt;br&gt;&#xA;स्थापयन्त्यनवद्याङ्गि गुणवत्स्वितरेष्वपि ॥ 2.8.24 ॥&lt;br&gt;&#xA;असावत्यन्तनिर्भग्नस्तव पुत्रो भविष्यति।&lt;br&gt;&#xA;अनाथवत् सुखेभ्यश्च राजवंशाच्च वत्सले ॥ 2.8.25 ॥&lt;br&gt;&#xA;साहं त्वदर्थे सम्प्राप्ता त्वं तु मां नावबुध्यसे।&lt;br&gt;&#xA;सपत्निवृद्धौ या मे त्वं प्रदेयं दातुमिच्छसि ॥ 2.8.26 ॥&lt;br&gt;&#xA;ध्रुवं तु भरतं रामः प्राप्य राज्यमकण्टकम्।&lt;br&gt;&#xA;देशान्तरं वा नयिता लोकान्तरमथापि वा ॥ 2.8.27 ॥&lt;br&gt;&#xA;बाल एव हि मातुल्यं भरतो नायितस्त्वया।&lt;br&gt;&#xA;सन्निकर्षाच्च सौहार्दं जायते स्थावरेष्वपि ॥ 2.8.28 ॥&lt;br&gt;&#xA;भरतस्याप्यनुवशः शत्रुघ्नोपि समागतः।&lt;br&gt;&#xA;लक्ष्मणो हि यथा रामं तथासौ भरतं गतः ॥ 2.8.29 ॥&lt;br&gt;&#xA;श्रूयते हि द्रुमः कश्चिच्छेत्तव्यो वनजीविभिः।&lt;br&gt;&#xA;सन्निकर्षादिषीकाभिर्मोचितः परमाद्भयात् ॥ 2.8.30 ॥&lt;br&gt;&#xA;गोप्ता हि रामं सौमित्रिर्लक्ष्मणं चापि राघवः।&lt;br&gt;&#xA;अश्विनोरिव सौभ्रात्रं तयोर्लोकेषु विश्रुतम् ॥ 2.8.31 ॥&lt;br&gt;&#xA;तस्मान्न लक्ष्मणे रामः पापं किञ्चित्करिष्यति।&lt;br&gt;&#xA;रामस्तु भरते पापं कुर्यादिति न संशयः ॥ 2.8.32 ॥&lt;br&gt;&#xA;तस्माद्राजगृहादेव वनं गच्छतु ते सुतः।&lt;br&gt;&#xA;एतद्धि रोचते मह्यं भृशं चापि हितं तव ॥ 2.8.33 ॥&lt;br&gt;&#xA;एवं ते ज्ञातिपक्षस्य श्रेयश्चैव भविष्यति।&lt;br&gt;&#xA;यदि चेद्भरतो धर्मात् पित्र्यं राज्यमवाप्स्यति ॥ 2.8.34 ॥&lt;br&gt;&#xA;स ते सुखोचितो बालो रामस्य सहजो रिपुः।&lt;br&gt;&#xA;समृद्धार्थस्य नष्टार्थो जीविष्यति कथं वशे ॥ 2.8.35 ॥&lt;br&gt;&#xA;अभिद्रुतमिवारण्ये सिंहेन गजयूथपम्।&lt;br&gt;&#xA;प्रच्छाद्यमानं रामेण भरतं त्रातुमर्हसि ॥ 2.8.36 ॥&lt;br&gt;&#xA;दर्पान्निराकृता पूर्वं त्वया सौभाग्यवत्तया।&lt;br&gt;&#xA;राममाता सपत्नी ते कथं वैरं न यातयेत् ॥ 2.8.37 ॥&lt;br&gt;&#xA;यदा हि रामः पृथिवीमवाप्स्यति प्रभूतरत्नाकरशैलपत्तनाम्।&lt;br&gt;&#xA;तदा गमिष्यस्यशुभं पराभवं सहैव दीना भरतेन भामिनि ॥ 2.8.38 ॥&lt;br&gt;&#xA;यदा हि रामः पृथिवीमवाप्स्यति ध्रुवं प्रणष्टो भरतो भविष्यति।&lt;br&gt;&#xA;अतो हि सञ्चिन्तय राज्यमात्मजे परस्य चैवाद्य विवासकारणम् ॥ 2.8.39 ॥&lt;/p&gt;</description>
    </item>
    <item>
      <title>००९ कैकेय्याः क्रोधागारप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/009_kaikeyyAH_krodhAgArapraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/009_kaikeyyAH_krodhAgArapraveshaH/</guid>
      <description>&lt;p&gt;एवमुक्ता तु कैकेयी कोपेन ज्वलितानना।&lt;br&gt;&#xA;दीर्घमुष्णं विनिश्वस्य मन्थरामिदमब्रवीत् ॥ 2.9.1 ॥&lt;br&gt;&#xA;अद्य राममितः क्षिप्रं वनं प्रस्थापयाम्यहम्।&lt;br&gt;&#xA;यौवराज्ये च भरतं क्षिप्रमेवाभिषेचये ॥ 2.9.2 ॥&lt;br&gt;&#xA;इदं त्विदानीं सम्पश्ये केनोपायेन मन्थरे।&lt;br&gt;&#xA;भरतः प्राप्नुयाद्राज्यं न तु रामः कथञ्चन ॥ 2.9.3 ॥&lt;br&gt;&#xA;एवमुक्ता तया देव्या मन्थरा पापदर्शिनी।&lt;br&gt;&#xA;रामार्थमुपहिंसन्ती कैकेयीमिदमब्रवीत् ॥ 2.9.4 ॥&lt;br&gt;&#xA;हन्तेदानीं प्रवक्ष्यामि कैकेयि श्रूयतां च मे।&lt;br&gt;&#xA;यथा ते भरतो राज्यं पुत्रः प्राप्स्यति केवलम् ॥ 2.9.5 ॥&lt;br&gt;&#xA;किं न स्मरसि कैकेयि स्मरन्ती वा निगूहसे।&lt;br&gt;&#xA;यदुच्यमानमात्मार्थं मत्तस्त्वं श्रोतुमिच्छसि ॥ 2.9.6 ॥&lt;br&gt;&#xA;मयोच्यमानं यदि ते श्रोतुं छन्दो विलासिनि।&lt;br&gt;&#xA;श्रूयतामभिधास्यामि श्रुत्वा चापि विमृश्यताम् ॥ 2.9.7 ॥&lt;br&gt;&#xA;श्रुत्वैवं वचनं तस्या मन्थरायास्तु कैकयी।&lt;br&gt;&#xA;किञ्चिदुत्थाय शयनात् स्वास्तीर्णादिदमब्रवीत् ॥ 2.9.8 ॥&lt;br&gt;&#xA;कथय त्वं ममोपायं केनोपायेन मन्थरे।&lt;br&gt;&#xA;भरतः प्राप्नुयाद्राज्यं न तु रामः कथञ्चन ॥ 2.9.9 ॥&lt;br&gt;&#xA;एवमुक्ता तया देव्या मन्थरा पापदर्शिनी।&lt;br&gt;&#xA;रामार्थमुपहिंसन्ती कुब्जा वचनमब्रवीत् ॥ 2.9.10 ॥&lt;br&gt;&#xA;तव दैवासुरे युद्धे सह राजर्षिभिः पतिः।&lt;br&gt;&#xA;अगच्छत्त्वामुपादाय देवराजस्य साह्यकृत् ॥ 2.9.11 ॥&lt;br&gt;&#xA;दिशमास्थाय वै देवि दक्षिणां दण्डकान् प्रति।&lt;br&gt;&#xA;वैजयन्तमिति ख्यातं पुरं यत्र तिमिध्वजः ॥ 2.9.12 ॥&lt;br&gt;&#xA;स शम्बर इति ख्यातः शतमायो महासुरः।&lt;br&gt;&#xA;ददौ शक्रस्य सङ्ग्रामं देवसङ्घैरनिर्जितः ॥ 2.9.13 ॥&lt;br&gt;&#xA;तस्मिन् महति सङ्ग्रामे पुरुषान् क्षतविक्षतान्।&lt;br&gt;&#xA;रात्रौ प्रसुप्तान् घ्नन्ति स्म तरसासाद्य राक्षसाः ॥ 2.9.14 ॥&lt;br&gt;&#xA;तत्राकरोन्महद्युद्धं राजा दशरथस्तदा।&lt;br&gt;&#xA;असुरैश्च महाबाहुः शस्त्रैश्च शकलीकृतः ॥ 2.9.15 ॥&lt;br&gt;&#xA;अपवाह्य त्वयादवि सङ्ग्रामान्नष्टचेतनः।&lt;br&gt;&#xA;तत्रापि विक्षितः शस्त्रैः पतिस्ते रक्षितस्त्वया ॥ 2.9.16 ॥&lt;br&gt;&#xA;तृष्टेन तेन दत्तौ ते द्वौ वरौ शुभदर्शने ॥ 2.9.17 ॥&lt;br&gt;&#xA;सत्वयोक्तः पतिर्देवि यदेच्छेयं तदा वरौ।&lt;br&gt;&#xA;गृह्णीयामिति तत्तेन तथेत्युक्तं महात्मना ॥ 2.9.18 ॥&lt;br&gt;&#xA;अनभिज्ञा ह्यहं देवि त्ययैव कथिता पुरा।&lt;br&gt;&#xA;कथैषा तव तु स्नेहान्मनसा धार्यते मया ॥ 2.9.19 ॥&lt;br&gt;&#xA;तौ वरौ याच भर्तारं भरतस्याभिषेचनम्।&lt;br&gt;&#xA;प्रव्राजनं तु रामस्य त्वं वर्षाणि चतुर्दश ॥ 2.9.20 ॥&lt;br&gt;&#xA;चतुर्दश हि वर्षाणि रामे प्रव्राजिते वनम्।&lt;br&gt;&#xA;प्रजाभावगतस्नेहः स्थिरः पुत्रो भविष्यति ॥ 2.9.21 ॥&lt;br&gt;&#xA;क्रोधागारं प्रविश्याद्य क्रुद्धेवाश्वपतेः सुते।&lt;br&gt;&#xA;शेष्वानन्तर्हितायां त्वं भूमौ मलिनवासिनी ॥ 2.9.22 ॥&lt;br&gt;&#xA;मा स्मैनं प्रत्युदीक्षथा मा चैनमभिभाषथाः।&lt;br&gt;&#xA;रुदन्ती चापि तु दृष्ट्वा जगत्यां शोकलालसा ॥ 2.9.23 ॥&lt;br&gt;&#xA;दयितां त्वं सदा भर्त्तुरत्र मे नास्ति संशयः।&lt;br&gt;&#xA;त्वत्कृते स महाराजो विशेदपि हुताशनम् ॥ 2.9.24 ॥&lt;br&gt;&#xA;न त्वां क्रोधयितुं शक्तो न क्रुद्धां प्रत्युदीक्षितुम्।&lt;br&gt;&#xA;तव प्रियार्थं राजा हि प्राणानपि परित्यजेत् ॥ 2.9.25 ॥&lt;br&gt;&#xA;न ह्यतिक्रमितुं शक्तस्तववाक्यं महीपतिः।&lt;br&gt;&#xA;मन्दस्वभावे बुद्ध्यस्व सौभाग्यबलमात्मनः ॥ 2.9.26 ॥&lt;br&gt;&#xA;मणिमुक्तं सुवर्णानि रत्नानि विविधानि च।&lt;br&gt;&#xA;दद्याद्दशरथो राजा मा स्म तेषु मनः कृथाः ॥ 2.9.27 ॥&lt;br&gt;&#xA;यौ तौ दैवासुरे युद्धे वरौ दशरथोऽददात्।&lt;br&gt;&#xA;तौ स्मारय महाभागे सौऽर्थो मा त्वामतिक्रमेत् ॥ 2.9.28 ॥&lt;br&gt;&#xA;यदा तु ते वरं द्यात् स्वयमुत्थाप्य राघवः।&lt;br&gt;&#xA;व्यवस्थाप्य महाराजं त्वमिमं वृणुया वरम् ॥ 2.9.29 ॥&lt;br&gt;&#xA;रामं प्रव्राजयारण्ये नव वर्षाणि पञ्च च।&lt;br&gt;&#xA;भरतः क्रियतां राजा पृथिव्याः पार्थिवर्षभः ॥ 2.9.30 ॥&lt;br&gt;&#xA;चतुर्दश हि वर्षाणि रामे प्रव्राजिते वनम्।&lt;br&gt;&#xA;रूढश्च कृतमूलश्च शेषं स्थास्यति ते सुतः ॥ 2.9.31 ॥&lt;br&gt;&#xA;रामप्रवाजनं चैव देवि याचस्व तं वरम्।&lt;br&gt;&#xA;एवं सिद्ध्यन्ति पुत्रस्य सर्वार्थास्तव भामिनि ॥ 2.9.32 ॥&lt;br&gt;&#xA;एव प्रव्राजितश्चैव रामोऽरामो भविष्यति।&lt;br&gt;&#xA;भरतश्च हतामित्रस्तव राजा भविष्यति ॥ 2.9.33 ॥&lt;br&gt;&#xA;तेन कालेन पुत्रस्ते कृतमूलो भविष्यति।&lt;br&gt;&#xA;सङ्गृहीतमनुष्यश्च सुहृद्भिः सार्द्धमात्मवान् ॥ 2.9.34 ॥&lt;br&gt;&#xA;प्राप्तकालं तु ते मन्ये राजानं वीतसाध्वसा।&lt;br&gt;&#xA;रामाभिषेकसम्भारान्निगृह्य विनिवर्त्तय ॥ 2.9.35 ॥&lt;br&gt;&#xA;अनर्थमर्थरूपेण ग्राहिता सा ततस्तया।&lt;br&gt;&#xA;हृष्टा प्रतीता कैकेयी मन्थरामिदमब्रवीत् ॥ 2.9.36 ॥&lt;br&gt;&#xA;सा हि वाक्येन कुब्जायाः किशोरीवोत्पथङ्गता।&lt;br&gt;&#xA;कैकेयी विस्मयं प्राप्ता परं परमदर्शना ॥ 2.9.37 ॥&lt;br&gt;&#xA;कुब्जे त्वां नाभिजानामि श्रेष्ठां श्रेष्ठाभिधायिनीम्।&lt;br&gt;&#xA;पृथिव्यामसि कुब्जानामुत्तमा बुद्धिनिश्चये ॥ 2.9.38 ॥&lt;br&gt;&#xA;त्वमेव तु ममार्थेषु नित्ययुक्ता हितैषिणी।&lt;br&gt;&#xA;नाहं समवबुद्ध्येयं कुब्जे राज्ञः चिकीर्षितम् ॥ 2.9.39 ॥&lt;br&gt;&#xA;सन्ति दुस्संस्थिताः कुब्जा वक्राः परमपापिकाः।&lt;br&gt;&#xA;त्वं पद्ममिव वातेन सन्नता प्रियदर्शना ॥ 2.9.40 ॥&lt;br&gt;&#xA;उरस्तेऽभिनिविष्टं वै यावत्स्कन्धात् समुन्नतम्।&lt;br&gt;&#xA;अधस्ताच्चोदरं शातं सुनाभमिव लज्जितम् ॥ 2.9.41 ॥&lt;br&gt;&#xA;परिपूर्णं तु जघनं सुपीनौ च पयोधरौ।&lt;br&gt;&#xA;विमलेन्दु समं वक्त्रमहो राजसि मन्थरे ॥ 2.9.42 ॥&lt;br&gt;&#xA;जघनं तव निर्घुष्टं रशनादामशोभितम्।&lt;br&gt;&#xA;जङ्घे भृशमुपन्यस्ते पादौ चाप्यायतावुभौ ॥ 2.9.43 ॥&lt;br&gt;&#xA;त्वमायताभ्यां सक्थिभ्यां मन्थरे क्षौमवासिनी।&lt;br&gt;&#xA;अग्रतो मम गच्छन्ती राजहंसीव राजसे ॥ 2.9.44 ॥&lt;br&gt;&#xA;आसन् याः शम्बरे मायाः सहस्रमसुराधिपे।&lt;br&gt;&#xA;सर्वास्त्वयि निविष्टास्ता भूयश्चान्याः सहस्रशः ॥ 2.9.45 ॥&lt;br&gt;&#xA;तवेदं स्थगु यद्दीर्घं रथघोणमिवायतम्।&lt;br&gt;&#xA;मतयः क्षत्रविद्याश्च मायाश्चात्र वसन्ति ते ॥ 2.9.46 ॥&lt;br&gt;&#xA;अत्र ते प्रतिमोक्ष्यामि मालां कुब्जे हिरण्मयीम्।&lt;br&gt;&#xA;अभिषिक्ते च भरते राघवे च वनं गते ॥ 2.9.47 ॥&lt;br&gt;&#xA;जात्येन च सुवर्णे सुनिष्टप्तेन मन्थरे।&lt;br&gt;&#xA;लब्धार्था च प्रतीता च लेपयिष्यामि ते स्थगु ॥ 2.9.48 ॥&lt;br&gt;&#xA;मुखे च तिलकं चित्रं जातरूपमयं शुभम्।&lt;br&gt;&#xA;कारयिष्यामि ते कुब्जे शुभान्याभरणानि च ॥ 2.9.49 ॥&lt;br&gt;&#xA;परिधाय शुभे वस्त्रे देवतेव चरिष्यसि ॥ 2.9.50 ॥&lt;br&gt;&#xA;चन्द्रमाह्वयमानेन मुखेनाप्रतिमानना।&lt;br&gt;&#xA;गमिष्यसि गतिं मुख्या गर्वयन्ती द्विषज्जनम् ॥ 2.9.51 ॥&lt;br&gt;&#xA;तवापि कुब्जाः कुब्जायाः सर्वाभरणभूषिताः।&lt;br&gt;&#xA;पादौ परिचरिष्यन्ति यथैव त्वं सदा मम ॥ 2.9.52 ॥&lt;br&gt;&#xA;इति प्रशस्यमाना सा कैकेयीमिदमब्रवीत्।&lt;br&gt;&#xA;शयानां शयने शुभ्रे वेद्यामग्निशिखामिव ॥ 2.9.53 ॥&lt;br&gt;&#xA;गतोदके सेतुबन्धो न कल्याणि विधीयते।&lt;br&gt;&#xA;उत्तिष्ठ कुरु कल्याणि राजानमनुदर्शय ॥ 2.9.54 ॥&lt;br&gt;&#xA;तथा प्रोत्साहिता देवी गत्वा मन्थरया सह।&lt;br&gt;&#xA;क्रोधागारं विशालाक्षी सौभाग्यमदगर्विता ॥ 2.9.55 ॥&lt;br&gt;&#xA;अनेकशतसाहस्रं मुक्ताहारं वराङ्गना।&lt;br&gt;&#xA;अवमुच्य वरार्हाणि शुभान्याभरणानि च ॥ 2.9.56 ॥&lt;br&gt;&#xA;ततो हेमोपमा तत्र कुब्जावाक्यवशङ्गता।&lt;br&gt;&#xA;संविश्य भूमौ कैकेयी मन्थरामिदमब्रवीत् ॥ 2.9.57 ॥&lt;br&gt;&#xA;इह वा मां मृतां कुब्जे नृपायावेदयिष्यसि।&lt;br&gt;&#xA;वनं तु राघवे प्राप्ते भरतः प्राप्स्यति क्षितिम् ॥ 2.9.58 ॥&lt;br&gt;&#xA;न सुवर्णेन मे ह्यर्थो न रत्नैर्न च भूषणैः।&lt;br&gt;&#xA;एष मे जीवितस्यान्तो रामो यद्यभिषिच्यते ॥ 2.9.59 ॥&lt;br&gt;&#xA;अथो पुनस्तां महिषीं महीक्षितो वचोभिरत्यर्थमहापराक्रमैः।&lt;br&gt;&#xA;उवाच कुब्जा भरतस्य मातरं हितं वचो राममुपेत्य चाहितम् ॥ 2.9.60 ॥&lt;br&gt;&#xA;प्रपत्स्यते राज्यमिदं हि राघवो यदि ध्रुवं त्वं ससुता च तप्स्यसे।&lt;br&gt;&#xA;अतो हि कल्याणि यतस्व तत्तथा यथा सुतस्ते भरतोऽभिषेक्ष्यते ॥ 2.9.61 ॥&lt;br&gt;&#xA;तथातिविद्धा महिषी तु कुब्जया समाहता वागिषुभिर्मुहुर्मुहुः।&lt;br&gt;&#xA;निधाय हस्तौ हृदयेऽतिविस्मिता शशंस कुब्जां कुपिता पुनः पुनः ॥ 2.9.62 ॥&lt;br&gt;&#xA;यमस्य वा मां विषयं गतामितो निशाम्य कुब्जे प्रतिवेदयिष्यसि।&lt;br&gt;&#xA;वनं गते वा सुचिराय राघवे समृद्धकामो भरतो भविष्यति ॥ 2.9.63 ॥&lt;br&gt;&#xA;अहं हि नैवास्तरणानि न स्रजो न चन्दनं नाञ्जनपानभोजनम्।&lt;br&gt;&#xA;न किञ्चिदिच्छामि न चेह जीवितं न चेदितो गच्छति राघवो वनम् ॥ 2.9.64 ॥&lt;br&gt;&#xA;अथैतदुक्त्वा वचनं सुदारुणं निधाय सर्वाभरणानि भामिनी।&lt;br&gt;&#xA;असंवृतामास्तरणेन मेदिनीं तदाधिशिश्ये पतितेव किन्नरी ॥ 2.9.65 ॥&lt;br&gt;&#xA;उदीर्णसंरम्भतमोवृतानना तथावमुक्तोत्तममाल्यभूषणा।&lt;br&gt;&#xA;नरेन्द्रपत्नी विमला बभूव सा तमोवृता द्यौरिव मग्नतारका ॥ 2.9.66 ॥&lt;/p&gt;</description>
    </item>
    <item>
      <title>०१० दशरथकृतप्रसादनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/010_dasharathakRtaprasAdanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/010_dasharathakRtaprasAdanam/</guid>
      <description>&lt;p&gt;विदर्शिता यदा देवी कुब्जया पापया भृशम्।&lt;br&gt;&#xA;तदा शेते स्म सा भूमौ दिग्धविद्धेव किन्नरी ॥ 2.10.1 ॥&lt;br&gt;&#xA;निश्चित्य मनसा कृत्यं सा सम्यगिति भामिनी।&lt;br&gt;&#xA;मन्थरायै शनैः सर्वमाचचक्षे विचक्षणा ॥ 2.10.2 ॥&lt;br&gt;&#xA;नागकन्येव निश्वस्य दीर्घमुष्णं च भामिनी।&lt;br&gt;&#xA;मुहूर्त्तं चिन्तयामास मार्गमात्ममुखावहम् ॥ 2.10.3 ॥&lt;br&gt;&#xA;सा सुहृच्चार्थकामा च तन्निशम्य सुनिश्चयम्।&lt;br&gt;&#xA;बभूव परमप्रीता सिद्धिं प्राप्येव मन्थरा ॥ 2.10.4 ॥&lt;br&gt;&#xA;अथ सा मर्षिता देवी सम्यक् कृत्वा विनिश्चयम्।&lt;br&gt;&#xA;संविवेशाबला भूमौ निवेश्य भ्रुकुटीं मुखे ॥ 2.10.5 ॥&lt;br&gt;&#xA;ततश्चित्राणि माल्यानि दिव्यान्याभरणानि च।&lt;br&gt;&#xA;अपविद्धानि कैकेय्या तानि भूमिं प्रपेदिरे ॥ 2.10.6 ॥&lt;br&gt;&#xA;तया तान्यपविद्धानि माल्यान्याभरणानि च।&lt;br&gt;&#xA;अशोभयन्त वसुधां नक्षत्राणि यथा नभः ॥ 2.10.7 ॥&lt;br&gt;&#xA;क्रोधागारे निपतिता सा बभौ मलिनाम्बरा।&lt;br&gt;&#xA;एकवेणीं दृढं बध्वा गतसत्त्वेव किन्नरी ॥ 2.10.8 ॥&lt;br&gt;&#xA;आज्ञाप्य तु महाराजो राघवस्याभिषेचनम्।&lt;br&gt;&#xA;उपस्थानमनुज्ञाप्य प्रविवेश निवेशनम् ॥ 2.10.9 ॥&lt;br&gt;&#xA;अद्य रामाभिषेको वै प्रसिद्ध इति जज्ञिवान्।&lt;br&gt;&#xA;प्रियार्हां प्रियमाख्यातुं विवेशान्तःपुरं वशी ॥ 2.10.10 ॥&lt;br&gt;&#xA;स कैकेय्या गृहं श्रेष्ठं प्रविवेश महायशाः।&lt;br&gt;&#xA;पाण्डराभ्रमिवाकाशं राहुयुक्तं निशाकरः ॥ 2.10.11 ॥&lt;br&gt;&#xA;शुकबर्हिणसङ्घुष्टं क्रौञ्चहंसरुतायुतम्।&lt;br&gt;&#xA;वादित्ररवसङ्घुष्टं कुब्जावामनिकायुतम् ॥ 2.10.12 ॥&lt;br&gt;&#xA;लतागृहैश्चित्रगृहैश्चम्पकाशोकशोभितैः।&lt;br&gt;&#xA;दान्तराजतसौवर्णवेदिकाभिः समायुतम् ॥ 2.10.13 ॥&lt;br&gt;&#xA;नित्यपुष्पफलैर्वृक्षैर्वापीभिश्चोपशोभितम्।&lt;br&gt;&#xA;दान्तराजतसौवर्णैः संवृतं परमासनैः ॥ 2.10.14 ॥&lt;br&gt;&#xA;विविधैरन्नपानैश्च भक्ष्यैश्च विविधैरपि।&lt;br&gt;&#xA;उपपन्नं महार्हैश्च भूषितैस्त्रिदिवोपमम् ॥ 2.10.15 ॥&lt;br&gt;&#xA;तत् प्रविश्य महाराजः स्वमन्तःपुरमृद्धिमत्।&lt;br&gt;&#xA;न ददर्श प्रियां राजा कैकेयीं शयनोत्तमे ॥ 2.10.16 ॥&lt;br&gt;&#xA;स कामबलसंयुक्तो रत्यर्थं मनुजाधिपः।&lt;br&gt;&#xA;अपश्यन् दयितां भार्यां पप्रच्छ विषसाद च ॥ 2.10.17 ॥&lt;br&gt;&#xA;न हि तस्य पुरा देवी तां वेलामत्यवर्त्तत।&lt;br&gt;&#xA;न च राजा गृहं शून्यं प्रविवेश कदाचन ॥ 2.10.18 ॥&lt;br&gt;&#xA;ततो गृहगतो राजा कैकेयीं पर्यपृच्छत।&lt;br&gt;&#xA;यथापुरमविज्ञाय स्वार्थलिप्सुमपण्डिताम् ॥ 2.10.19 ॥&lt;br&gt;&#xA;प्रतिहारी त्वथोवाच सन्त्रस्ता सुकृताञ्जलिः।&lt;br&gt;&#xA;देव देवी भृशं क्रुद्धा क्रोधागारमभिद्रुता ॥ 2.10.20 ॥&lt;br&gt;&#xA;प्रतिहार्या वचः श्रुत्वा राजा परमदुर्मनाः।&lt;br&gt;&#xA;विषसाद पुनर्भूयो लुलितव्याकुलेन्द्रियः ॥ 2.10.21 ॥&lt;br&gt;&#xA;तत्र तां पतितां भूमौ शयानामतथोचिताम्।&lt;br&gt;&#xA;प्रतप्त इव दुःखेन सोपश्यज्जगतीपतिः ॥ 2.10.22 ॥&lt;br&gt;&#xA;स वृद्धस्तरुणीं भार्यां प्राणेभ्योऽपि गरीयसीम्।&lt;br&gt;&#xA;अपापः पापसङ्कल्पं ददर्श धरणीतले ॥ 2.10.23 ॥&lt;br&gt;&#xA;लतामिव विनिष्कृत्तां पतितां देवतामिव।&lt;br&gt;&#xA;किन्नरीमिव निर्धूतां च्युतामप्सरसं यथा ॥ 2.10.24 ॥&lt;br&gt;&#xA;मायामिव परिभ्रष्टां हरिणीमिव संयुताम्।&lt;br&gt;&#xA;करेणुमिव दिग्धेन विद्धां मृगयुना वने** ॥ 2.10.25 ॥&lt;br&gt;&#xA;महागज इवारण्ये स्नेहात्परिममर्श ताम्।&lt;br&gt;&#xA;परिमृश्य च पाणिभ्यामभिसन्त्रस्तचेतनः ॥ 2.10.26 ॥&lt;br&gt;&#xA;कामी कमलपत्राक्षीमुवाच वनितामिदम् ॥ 2.10.27 ॥&lt;br&gt;&#xA;न तेऽहमभिजानामि क्रोधमात्मनि संश्रितम्।&lt;br&gt;&#xA;देवि केनाभिशप्तासि केन वासि विमानिता ॥ 2.10.28 ॥&lt;br&gt;&#xA;यदिदं मम दुःखाय शेषे कल्याणि पांसुषु।&lt;br&gt;&#xA;भूमौ शेषे किमर्थं त्वं मयि कल्याणचेतसि ॥ 2.10.29 ॥&lt;br&gt;&#xA;भूतोपहतचित्तेव मम चित्तप्रमाथिनी ॥ 2.10.30 ॥&lt;br&gt;&#xA;सन्ति मे कुशला वैद्यास्त्वभितुष्टाश्च सर्वशः।&lt;br&gt;&#xA;सुखितां त्वां करिष्यन्ति व्याधिमाचक्ष्व भामिनि ॥ 2.10.31 ॥&lt;br&gt;&#xA;कस्य वा ते प्रियं कार्यं केन वा विप्रियं कृतम्।&lt;br&gt;&#xA;कः प्रियं लभतामद्य को वा सुमहदप्रियम् ॥ 2.10.32 ॥&lt;br&gt;&#xA;मा रोदीर्मा च कार्षीस्त्वं देवि सम्परिशोषणम्।&lt;br&gt;&#xA;अवध्यो वध्यतां को वा को वा वध्यो विमुच्यताम् ॥ 2.10.33 ॥&lt;br&gt;&#xA;दरिद्रः को भवत्वाढ्यो द्रव्यवान् वाप्यकिञ्चनः ॥ 2.10.34 ॥&lt;br&gt;&#xA;अहं चैव मदीयाश्च सर्वे तव वशानुगाः।&lt;br&gt;&#xA;न ते किञ्चिदभिप्रायं व्याहन्तुमहमुत्सहे ॥ 2.10.35 ॥&lt;br&gt;&#xA;आत्मनो जीवितेनापि ब्रूहि यन्मनसेच्छसि।&lt;br&gt;&#xA;बलमात्मनि जानन्ती न मां शङ्कितुमर्हसि ॥ 2.10.36 ॥&lt;br&gt;&#xA;करिष्यामि तव प्रीतिं सुकृतेनापि ते शपे ॥ 2.10.37 ॥&lt;br&gt;&#xA;यावदावर्त्तते चक्रं तावती मे वसुन्धरा।&lt;br&gt;&#xA;प्राचीनाः सिन्धुसौवीराः सौराष्ट्रा दक्षिणापथाः ॥ 2.10.38 ॥&lt;br&gt;&#xA;वङ्गाङ्गमगध मत्स्याः समृद्धाः काशिकोसलाः।&lt;br&gt;&#xA;तत्र जातं बहुद्रव्यं धनधान्यमजाविकम् ॥ 2.10.39 ॥&lt;br&gt;&#xA;ततो वृणीष्व कैकेयि यद्यत्त्वं मनसेच्छसि ॥ 2.10.40 ॥&lt;br&gt;&#xA;किमायासेन ते भीरु उत्तिष्ठोत्तिष्ठ शोभने।&lt;br&gt;&#xA;तत्त्वं मे ब्रूहि कैकेयि यतस्ते भयमागतम् ॥ 2.10.41 ॥&lt;br&gt;&#xA;तत्ते व्यपनयिष्यामि नीहारमिव रश्मिवान् ॥ 2.10.42 ॥&lt;br&gt;&#xA;तथोक्ता सा समाश्वस्ता वक्तुकामा तदप्रियम्।&lt;br&gt;&#xA;परिपीडयितुं भूयो भर्त्तारमुपचक्रमे ॥ 2.10.43 ॥&lt;/p&gt;</description>
    </item>
    <item>
      <title>०११ कैकेय्याः वरयाचना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/011_kaikeyyAH_varayAchanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/011_kaikeyyAH_varayAchanA/</guid>
      <description>&lt;p&gt;तं मन्मथशरैर्विद्धं कामवेगवशानुगम्।&lt;br&gt;&#xA;उवाच पृथिवीपालं कैकेयी दारुणं वचः ॥ 2.11.1 ॥&lt;br&gt;&#xA;नास्मि विप्रकृता देव केन चिन्नावमानिता।&lt;br&gt;&#xA;अभिप्रायस्तु मे कश्चित्तमिच्छामि त्वया कृतम् ॥ 2.11.2 ॥&lt;br&gt;&#xA;प्रतिज्ञां प्रतिज्ञानीष्व यदि त्वं कर्तुमिच्छसि।&lt;br&gt;&#xA;अथ तद्व्याहरिष्यामि यदभिप्रार्थितं मया ॥ 2.11.3 ॥&lt;br&gt;&#xA;तामुवाच महातेजाः कैकेयीमीषदुत्स्मितः।&lt;br&gt;&#xA;कामी हस्तेन सङ्गृह्य मूर्द्धजेषु शुचिस्मिताम् ॥ 2.11.4 ॥&lt;br&gt;&#xA;अवलिप्ते न जानासि त्वत्तः प्रियतमा मम।&lt;br&gt;&#xA;मनुजो मनुजव्याघ्राद्रामादन्यो न विद्यते ॥ 2.11.5 ॥&lt;br&gt;&#xA;तेनाजय्येन मुख्येन राघवेण महात्मना।&lt;br&gt;&#xA;शपे ते जीवनार्हेण ब्रूहि यन्मनसेच्छसि ॥ 2.11.6 ॥&lt;br&gt;&#xA;यं मुहूर्त्तमपश्यंस्तु न जीवेयमहं ध्रुवम्।&lt;br&gt;&#xA;तेन रामेण कैकेयि शपे ते वचनक्रियाम् ॥ 2.11.7 ॥&lt;br&gt;&#xA;आत्मना वात्मजैश्चान्यैर्वृणेयं मनुजर्षभम्।&lt;br&gt;&#xA;तेन रामेण कैकेयि शपे ते वचनक्रियाम् ॥ 2.11.8 ॥&lt;br&gt;&#xA;भद्रे हृदयमप्येतदनुमृश्योद्धरस्व मे।&lt;br&gt;&#xA;एतत्समीक्ष्य कैकेयि ब्रूहि यत्साधुमन्यसे ॥ 2.11.9 ॥&lt;br&gt;&#xA;बलमात्मनि पश्यन्ती न मां शङ्कितुमर्हसि।&lt;br&gt;&#xA;करिष्यामि तव प्रीतिं सुकृतेनापि ते शपे ॥ 2.11.10 ॥&lt;br&gt;&#xA;सा तदर्थमना देवी तमभिप्रायमागतम्।&lt;br&gt;&#xA;निर्माध्यस्थ्याच्च हर्षाच्च बभाषे दुःसहं वचः ॥ 2.11.11 ॥&lt;br&gt;&#xA;तेन वाक्येन संहृष्टा तमभिप्रायमागतम्।&lt;br&gt;&#xA;व्याजहार महाघोरमभ्यागतमिवान्तकम् ॥ 2.11.12 ॥&lt;br&gt;&#xA;यथा क्रमेण शपसि वरं मम ददासि च।&lt;br&gt;&#xA;तच्छृण्वन्तु त्रयस्त्रिंशद्देवाः साग्निपुरोगमाः ॥ 2.11.13 ॥&lt;br&gt;&#xA;चन्द्रादित्यौ नभश्चैव ग्रहा रात्र्यहनी दिशः।&lt;br&gt;&#xA;जगच्च पृथिवी चैव सगन्धर्वा सराक्षसा ॥ 2.11.14 ॥&lt;br&gt;&#xA;निशाचराणि भूतानि गृहेषु गृहदेवताः।&lt;br&gt;&#xA;यानि चान्यानि भूतानि जानीयुर्भाषितं तव ॥ 2.11.15 ॥&lt;br&gt;&#xA;सत्यसन्धो महातेजा धर्मज्ञः सुसमाहितः।&lt;br&gt;&#xA;वरं मम ददात्येष तन्मे श्रृण्वन्तु देवताः ॥ 2.11.16 ॥&lt;br&gt;&#xA;इति देवी महेष्वासं परिगृह्याभिशस्य च।&lt;br&gt;&#xA;ततः परमुवाचेदं वरदं काममोहितम् ॥ 2.11.17 ॥&lt;br&gt;&#xA;स्मर राजन् पुरावृत्तं तस्मिन् दैवासुरे रणे।&lt;br&gt;&#xA;तत्र चाच्यावयच्छत्रुस्तव जीवितमन्तरा ॥ 2.11.18 ॥&lt;br&gt;&#xA;तत्र चापि मया देव यत्त्वं समभिरक्षितः।&lt;br&gt;&#xA;जाग्रत्या यतमानायास्ततो मे प्राददा वरौ ॥ 2.11.19 ॥&lt;br&gt;&#xA;तौ तु दत्तौ वरौ देव निक्षेपौ मृगयाम्यहम्।&lt;br&gt;&#xA;तवैव पृथिवीपाल सकाशे सत्यसङ्गर ॥ 2.11.20 ॥&lt;br&gt;&#xA;तत् प्रतिश्रुत्य धर्मेण न चेद्दास्यसि मे वरम्।&lt;br&gt;&#xA;अद्यैव हि प्रहास्यामि जीवितं त्वद्विमानिता ॥ 2.11.21 ॥&lt;br&gt;&#xA;वाङ्मात्रेण तदा राजा कैकेय्या स्ववशे कृतः।&lt;br&gt;&#xA;प्रचस्कन्द विनाशाय पाशं मृग इवात्मनः ॥ 2.11.22 ॥&lt;br&gt;&#xA;ततःपरमुवाचेदं वरदं काममोहितम्।&lt;br&gt;&#xA;वरौ यौ मे त्वया देव तदा दत्तौ महीपते ॥ 2.11.23 ॥&lt;br&gt;&#xA;तौ तावदहमद्यैव वक्ष्यामि शृणु मे वचः ॥ 2.11.24 ॥&lt;br&gt;&#xA;अभिषेकसमारम्भो राघवस्योपकल्पितः।&lt;br&gt;&#xA;अनेनैवाभिषेकेण भरतो मेऽभिषेच्यताम् ॥ 2.11.25 ॥&lt;br&gt;&#xA;यो द्वितीयो वरो देव दत्तः प्रीतेन मे त्वया।&lt;br&gt;&#xA;तदा दैवासुरे युद्धे तस्य कालोऽयमागतः ॥ 2.11.26 ॥&lt;br&gt;&#xA;नव पञ्च च वर्षाणि दण्डकारण्यमाश्रितः।&lt;br&gt;&#xA;चीराजिनजटाधारी रामो भवतु तापसः ॥ 2.11.27 ॥&lt;br&gt;&#xA;भरतो भजतामद्य यौवराज्यमकण्टकम्।&lt;br&gt;&#xA;एष मे परमः कामो दत्तमेव वरं वृणे ॥ 2.11.28 ॥&lt;br&gt;&#xA;अद्य चैव हि पश्येयं प्रयान्तं राघवं वनम् ॥ 2.11.29 ॥&lt;br&gt;&#xA;स राजराजो भव सत्यसङ्गरः कुलं च शीलं च हि रक्ष जन्म च।&lt;br&gt;&#xA;परत्रवासे हि वदन्त्यनुत्तमं तपोधनाः सत्यवचो हितं नृणाम् ॥ 2.11.30 ॥&lt;/p&gt;</description>
    </item>
    <item>
      <title>०१२ कैकेय्युपलम्भः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/012_kaikeyyupalambhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/012_kaikeyyupalambhaH/</guid>
      <description>&lt;p&gt;ततः श्रुत्वा महाराजः कैकेय्या दारुणं वचः।&lt;br&gt;&#xA;चिन्तामभिसमापेदे मुहूर्त्तं प्रतताप च ॥ 2.12.1 ॥&lt;br&gt;&#xA;अनुभूतोपसर्गो वा मनसो वाप्युपद्रवः।&lt;br&gt;&#xA;इति सञ्चिन्त्य तद्राजा नाभ्यगच्छत्तदा सुखम् ॥ 2.12.2 ॥&lt;br&gt;&#xA;प्रतिलभ्य चिरात् सञ्ज्ञां कैकेयीवाक्यताडितः।&lt;br&gt;&#xA;व्यथितो विक्लवश्चैव व्याघ्रीं दृष्ट्वा यथा मृगः ॥ 2.12.3 ॥&lt;br&gt;&#xA;असंवृतायामासीनो जगत्यां दीर्घमुच्छ्वसन्।&lt;br&gt;&#xA;मण्डले पन्नगो रुद्धो मन्त्रैरिव महाविषः ॥ 2.12.4 ॥&lt;br&gt;&#xA;अहो धिगिति सामर्षो वाचमुक्त्वा नराधिपः।&lt;br&gt;&#xA;मोहमापेदिवान् भूयः शोकोपहतचेतनः ॥ 2.12.5 ॥&lt;br&gt;&#xA;चिरेण तु नृपः सञ्ज्ञां प्रतिलभ्य सुदुःखितः।&lt;br&gt;&#xA;कैकेयीमब्रवीत् क्रुद्धः प्रदहन्निव चक्षुषा ॥ 2.12.6 ॥&lt;br&gt;&#xA;नृशंसे दुष्टचारित्रे कुलस्यास्य विनाशिनि।&lt;br&gt;&#xA;किं कृतं तव रामेण पापे पापं मयापि वा ॥ 2.12.7 ॥&lt;br&gt;&#xA;यदा ते जननीतुल्यां वृत्तिं वहति राघवः।&lt;br&gt;&#xA;तस्यैव त्वमनर्थाय किन्निमित्तमिहोद्यता ॥ 2.12.8 ॥&lt;br&gt;&#xA;त्वं मयात्मविनाशार्थं भवनं स्वं प्रवेशिता।&lt;br&gt;&#xA;अविज्ञानान्नृपसुता व्याली तीक्ष्णविषा यथा ॥ 2.12.9 ॥&lt;br&gt;&#xA;जीवलोको यथा सर्वो रामस्याह गुणस्तवम्।&lt;br&gt;&#xA;अपराधं कमुद्दिश्य त्यक्ष्यामीष्टमहं सुतम् ॥ 2.12.10 ॥&lt;br&gt;&#xA;कौसल्यां वा सुमित्रां वा त्यजेयमपि वा श्रियम्।&lt;br&gt;&#xA;जीवितं वात्मनो रामं न त्वेव पितृवत्सलम् ॥ 2.12.11 ॥&lt;br&gt;&#xA;परा भवति मे प्रीतिर्दृष्ट्वा तनयमग्रजम्।&lt;br&gt;&#xA;अपश्यतस्तु मे रामं नष्टा भवति चेतना ॥ 2.12.12 ॥&lt;br&gt;&#xA;तिष्ठेल्लोको विना सूर्यं सस्यं वा सलिलं विना।&lt;br&gt;&#xA;न तु रामं विना देहे तिष्ठेत्तु मम जीवितम् ॥ 2.12.13 ॥&lt;br&gt;&#xA;तदलं त्यज्यतामेष निश्चयः पापनिश्चये।&lt;br&gt;&#xA;अपि ते चरणौ मूर्ध्ना स्पृशाम्येष प्रसीद मे ॥ 2.12.14 ॥&lt;br&gt;&#xA;किमिदं चिन्तितं पापे त्वया परमदारुणम् ॥ 2.12.15 ॥&lt;br&gt;&#xA;अथ जिज्ञाससे मां त्वं भरतस्य प्रियाप्रिये।&lt;br&gt;&#xA;अस्तु यत्तत्त्वया पूर्वं व्याहृतं राघवं प्रति ॥ 2.12.16 ॥&lt;br&gt;&#xA;स मे ज्येष्ठः सुतः श्रीमान् धर्मज्येष्ठ इतीव मे।&lt;br&gt;&#xA;तत्त्वया प्रियवादिन्या सेवार्थं कथितं भवेत् ॥ 2.12.17 ॥&lt;br&gt;&#xA;तच्छ्रुत्वा शोकसन्तप्ता सन्तापयसि मां भृशम्।&lt;br&gt;&#xA;आविष्टासि गृहं शून्यं सा त्वं परवशं गता ॥ 2.12.18 ॥&lt;br&gt;&#xA;इक्ष्वाकूणां कुले देवि सम्प्राप्तस्सुमहानयम्।&lt;br&gt;&#xA;अनयो नयसम्पन्ने यत्र ते विकृता मतिः ॥ 2.12.19 ॥&lt;br&gt;&#xA;न हि किञ्चिदयुक्तं वा विप्रियं वा पुरा मम।&lt;br&gt;&#xA;अकरोस्त्वं विशालाक्षि तेन न श्रद्दधाम्यहम् ॥ 2.12.20 ॥&lt;br&gt;&#xA;ननु ते राघवस्तुल्यो भरतेन महात्मना।&lt;br&gt;&#xA;बहुशो हि सुबाले त्वं कथाः कथयसे मम ॥ 2.12.21 ॥&lt;br&gt;&#xA;तस्य धर्मात्मनो देवि वने वासं यशस्विनः।&lt;br&gt;&#xA;कथं रोचयसे भीरु नव वर्षाणि पञ्च च ॥ 2.12.22 ॥&lt;br&gt;&#xA;अत्यन्तसुकुमारस्य तस्य धर्मे धृतात्मनः।&lt;br&gt;&#xA;कथं रोचयसे वासमरण्ये भृशदारुणे ॥ 2.12.23 ॥&lt;br&gt;&#xA;रोचयस्यभिरामस्य रामस्य शुभलोचने।&lt;br&gt;&#xA;तव शुश्रूषमाणस्य किमर्थं विप्रवासनम् ॥ 2.12.24 ॥&lt;br&gt;&#xA;रामो हि भरताद्भूयस्तव शुश्रूषते सदा।&lt;br&gt;&#xA;विशेषं त्वयि तस्मात्तु भरतस्य न लक्षये ॥ 2.12.25 ॥&lt;br&gt;&#xA;शश्रूषां गौरवं चैव प्रमाणं वचनक्रियाम्।&lt;br&gt;&#xA;कस्ते भूयस्तरं कुर्यादन्यत्र मनुजर्षभात् ॥ 2.12.26 ॥&lt;br&gt;&#xA;बहूनां स्त्रीसहस्राणां बहूनां चोपजीविनाम्।&lt;br&gt;&#xA;परिवादोऽपवादो वा राघवे नोपपद्यते ॥ 2.12.27 ॥&lt;br&gt;&#xA;सान्त्वयन् सर्वभूतानि रामः शुद्धेन चेतसा।&lt;br&gt;&#xA;गृह्णाति मनुजव्याघ्रः प्रियैर्विषयवासिनः ॥ 2.12.28 ॥&lt;br&gt;&#xA;सत्येन लोकान् जयति दीनान् दानेन राघवः।&lt;br&gt;&#xA;गुरून् शुश्रूषया वीरो धनुषा युधि शात्रवान् ॥ 2.12.29 ॥&lt;br&gt;&#xA;सत्यं दानं तपस्त्यागो मित्रता शौचमार्जवम्।&lt;br&gt;&#xA;विद्या च गुरुशुश्रूषा ध्रुवाण्येतानि राघवे ॥ 2.12.30 ॥&lt;br&gt;&#xA;तस्मिन्नार्जवसम्पन्ने देवि देवोपमे कथम्।&lt;br&gt;&#xA;पापमाशंससे रामे महर्षिसमतेजसि ॥ 2.12.31 ॥&lt;br&gt;&#xA;न स्मराम्यप्रियं वाक्यं लोकस्य प्रियवादिनः।&lt;br&gt;&#xA;स कथं त्वत्कते रामं वक्ष्यामि प्रियमप्रियम् ॥ 2.12.32 ॥&lt;br&gt;&#xA;क्षमा यस्मिन् दमस्त्यागः सत्यं धर्मः कृतज्ञता।&lt;br&gt;&#xA;अप्यहिंसा च भूतानां तमृते का गतिर्मम ॥ 2.12.33 ॥&lt;br&gt;&#xA;मम वृद्धस्य कैकेयि गतान्तस्य तपस्विनः।&lt;br&gt;&#xA;दीनं लालप्यमानस्य कारुण्यं कर्तुमर्हसि ॥ 2.12.34 ॥&lt;br&gt;&#xA;पृथिव्यां सागरान्तायां यत्किञ्चिदधिगम्यते।&lt;br&gt;&#xA;तत्सर्वं तव दास्यामि मा च त्वां मन्युराविशेत् ॥ 2.12.35 ॥&lt;br&gt;&#xA;अञ्जलिं कुर्मि कैकेयि पादौ चापि स्पृशामि ते।&lt;br&gt;&#xA;शरणं भव रामस्य माधर्मो मामिह स्पृशेत् ॥ 2.12.36 ॥&lt;br&gt;&#xA;इति दुःखाभिसन्तप्तं विलपन्तमचेतनम्।&lt;br&gt;&#xA;घूर्णमानं महाराजं शोकेन समभिप्लुतम् ॥ 2.12.37 ॥&lt;br&gt;&#xA;पारं अन्तम्, रामाभिषेकमिति यावत्।अथ कृत्स्नम्।इति वचोविशेषणम्।&lt;br&gt;&#xA;&amp;ldquo;आरम्भप्रश्नकार्त्स्न्येष्वथो अथ&amp;rdquo; इत्यमरः।रौद्रा भयङ्करविकारा।रामाभिषेकनिवर्तनविषये यद्यद्वक्तव्यं तत्सर्वमुवाचेत्यर्थः ॥ 2.12.38 ॥&lt;br&gt;&#xA;धार्मिकत्वं कथं वीर पृथिव्यां कथयिष्यसि।&lt;br&gt;&#xA;धार्मिकत्वं स्वीयमिति शेषः ॥ 2.12.39 ॥&lt;br&gt;&#xA;यदा समेता बहवस्त्वया राजर्षयः सह।&lt;br&gt;&#xA;कथयिष्यन्ति धर्मज्ञास्तत्र किं प्रतिवक्ष्यसि ॥ 2.12.40 ॥&lt;br&gt;&#xA;यस्याः प्रसादे जीवामि या च मामभ्यपालयत्।&lt;br&gt;&#xA;तस्याः कृतं मया मिथ्या कैकेय्या इति वक्ष्यसि ॥ 2.12.41 ॥&lt;br&gt;&#xA;किल्बिषत्वं नरेन्द्राणां करिष्यसि नराधिप।&lt;br&gt;&#xA;यो दत्त्वा वरमद्यैव पुनरन्यानि भाषसे ॥ 2.12.42 ॥&lt;br&gt;&#xA;शैब्यः श्येनकपोतीये स्वमांसं पक्षिणे ददौ।&lt;br&gt;&#xA;अलर्कश्चक्षुषी दत्त्वा जगाम गतिमुत्तमाम् ॥ 2.12.43 ॥&lt;br&gt;&#xA;सागरः समयं कृत्वा न वेलामतिवर्त्तते।&lt;br&gt;&#xA;समयं मानृतं कार्षीः पूर्वं वृत्तमनुस्मरन् ॥ 2.12.44 ॥&lt;br&gt;&#xA;स त्वं धर्मं परित्यज्य रामं राज्येऽभिषिच्य च।&lt;br&gt;&#xA;सह कौसल्यया नित्यं रन्तुमिच्छसि दुर्मते ॥ 2.12.45 ॥&lt;br&gt;&#xA;भवत्वधर्मो धर्मो वा सत्यं वा यदि वानृतम्।&lt;br&gt;&#xA;यत्त्वया संश्रुतं मह्यं तस्य नास्ति व्यतिक्रमः ॥ 2.12.46 ॥&lt;br&gt;&#xA;अहं हि विषमद्यैव पीत्वा बहु तवाग्रतः।&lt;br&gt;&#xA;पश्यतस्ते मरिष्यामि रामो यद्यभिषिच्यते ॥ 2.12.47 ॥&lt;br&gt;&#xA;एकाहमपि पश्येयं यद्यहं राममातरम्।&lt;br&gt;&#xA;अञ्जलिं प्रतिगृह्णन्तीं श्रेयो ननु मृतिर्मम ॥ 2.12.48 ॥&lt;br&gt;&#xA;भरतेनात्मना चाहं शपे ते मनुजाधिप।&lt;br&gt;&#xA;यथा नान्येन तुष्येयमृते रामविवासनात् ॥ 2.12.49 ॥&lt;br&gt;&#xA;एतावदुक्त्वा वचनं कैकेयी विरराम ह।&lt;br&gt;&#xA;विलपन्तं च राजानं न प्रतिव्याजहार सा ॥ 2.12.50 ॥&lt;br&gt;&#xA;श्रुत्वा च राजा कैकेय्या वृतं परमशोभनम्।&lt;br&gt;&#xA;रामस्य च वने वासमैश्वर्यं भरतस्य च ॥ 2.12.51 ॥&lt;br&gt;&#xA;नाभ्यभाषत कैकेयीं मुहूर्त्तं व्याकुलेन्द्रियः।&lt;br&gt;&#xA;प्रैक्षतानिमिषो देवीं प्रियामप्रियवादिनीम् ॥ 2.12.52 ॥&lt;br&gt;&#xA;तां हि वज्रसमां वाचमाकर्ण्य हृदयाप्रियाम्।&lt;br&gt;&#xA;दुःखशोकमयीं घोरां राजा न सुखितोऽभवत् ॥ 2.12.53 ॥&lt;br&gt;&#xA;स देव्या व्यवसायं च घोरं च शपथं कृतम्।&lt;br&gt;&#xA;ध्यात्वा रामेति निश्वस्य च्छिन्नस्तरुरिवापतत् ॥ 2.12.54 ॥&lt;br&gt;&#xA;नष्टचित्तो यथोन्मत्तो विपरीतो यथातुरः।&lt;br&gt;&#xA;हृततेजा यथा सर्पो बभूव जगतीपतिः ॥ 2.12.55 ॥&lt;br&gt;&#xA;दीनया तु गिरा राजा इति होवाच कैकयीम् ॥ 2.12.56 ॥&lt;br&gt;&#xA;अनर्थमिममर्थाभं केन त्वमुपदर्शिता।&lt;br&gt;&#xA;भूतोपहतचित्तेव ब्रुवन्ती मां न लज्जसे ॥ 2.12.57 ॥&lt;br&gt;&#xA;शीलव्यसनमेतत्ते नाभिजानाम्यहं पुरा।&lt;br&gt;&#xA;बालायास्तत्त्विदानीं ते लक्षये विपरीतवत् ॥ 2.12.58 ॥&lt;br&gt;&#xA;कुतो वा ते भयं जातं या त्वमेवंविधं वरम् ॥ 2.12.59 ॥&lt;br&gt;&#xA;विरमैतेन भावेन त्वमेतेनानृतेन वा।&lt;br&gt;&#xA;यदि भर्तुः प्रियं कार्यं लोकस्य भरतस्य च ॥ 2.12.60 ॥&lt;br&gt;&#xA;नृशंसे पापसङ्कल्पे क्षुद्रे दुष्कृतकारिणि।&lt;br&gt;&#xA;किन्नु दुःखमलीकं वा मयि रामे च पश्यसि ॥ 2.12.61 ॥&lt;br&gt;&#xA;न कथञ्चिदृते रामाद्भरतो राज्यमावसेत्।&lt;br&gt;&#xA;रामादपि हितं मन्ये धर्मतो बलवत्तरम् ॥ 2.12.62 ॥&lt;br&gt;&#xA;कथं द्रक्ष्यामि रामस्य वनं गच्छेति भाषिते।&lt;br&gt;&#xA;मुखवर्णं विवर्णं तं यथैवेन्दुमुपप्लुतम् ॥ 2.12.63 ॥&lt;br&gt;&#xA;तां हि मे सुकृतां बुद्धिं सुहृद्भिः सह निश्चिताम्।&lt;br&gt;&#xA;कथं द्रक्ष्याम्यपावृत्तां परैरिव हतां चमूम् ॥ 2.12.64 ॥&lt;br&gt;&#xA;किं मां वक्ष्यन्ति राजानो नानादिग्भ्यः समागताः।&lt;br&gt;&#xA;बालो बतायमैक्ष्वाकश्चिरं राज्यमकारयत् ॥ 2.12.65 ॥&lt;br&gt;&#xA;यदा तु बहवो वृद्धा गुणवन्तो बहुश्रुताः।&lt;br&gt;&#xA;परिप्रक्ष्यन्ति काकुत्स्थं वक्ष्यामि किमहं तदा ॥ 2.12.66 ॥&lt;br&gt;&#xA;कैकेय्या क्लिश्यमानेन पुत्रः प्रव्राजितो मया।&lt;br&gt;&#xA;यदि सत्यं ब्रवीम्येतत्तदसत्यं भविष्यति ॥ 2.12.67 ॥&lt;br&gt;&#xA;किं मां वक्ष्यति कौसल्या राघवे वनमास्थिते।&lt;br&gt;&#xA;किञ्चैनां प्रतिवक्ष्यामि कृत्वा विप्रियमीदृशम् ॥ 2.12.68 ॥&lt;br&gt;&#xA;यदा यदा हि कौसल्या दासीवच्च सखीव च।&lt;br&gt;&#xA;भार्यावद्भगिनीवच्च मातृवच्चोपतिष्ठति ॥ 2.12.69 ॥&lt;br&gt;&#xA;सततं प्रियकामा मे प्रियपुत्रा प्रियंवदा।&lt;br&gt;&#xA;न मया सत्कृता देवी सत्कारार्हा कृते तव ॥ 2.12.70 ॥&lt;br&gt;&#xA;इदानीं तत्तपति मां यन्मया सुकृतं त्वयि।&lt;br&gt;&#xA;अपथ्यव्यञ्जनोपेतं भुक्तमन्नमिवातुरम् ॥ 2.12.71 ॥&lt;br&gt;&#xA;विप्रकारं च रामस्य सम्प्रयाणं वनस्य च।&lt;br&gt;&#xA;सुमित्रा प्रेक्ष्य वै भीता कथं मे विश्वसिष्यति ॥ 2.12.72 ॥&lt;br&gt;&#xA;कृपणं बत वैदेही श्रोष्यति द्वयमप्रियम्।&lt;br&gt;&#xA;मां च पञ्चत्वमापन्नं रामं च वनमाश्रितम् ॥ 2.12.73 ॥&lt;br&gt;&#xA;वैदेही बत मे प्राणान् शोचन्ती क्षपयिष्यति।&lt;br&gt;&#xA;हीना हिमवतः पार्श्वे किन्नरेणेव किन्नरी ॥ 2.12.74 ॥&lt;br&gt;&#xA;न हि राममहं दृष्ट्वा प्रविशन्तं महावने।&lt;br&gt;&#xA;चिरं जीवितुमाशंसे रुदन्तीं चापि मैथिलीम् ॥ 2.12.75 ॥&lt;br&gt;&#xA;सा नूनं विधवा राज्यं सपुत्रा कारयिष्यसि।&lt;br&gt;&#xA;न हि प्रव्राजिते रामे देवि जीवितुमुत्सहे ॥ 2.12.76 ॥&lt;br&gt;&#xA;सतीं त्वामहमत्यन्तं व्यवस्याम्यसतीं सतीम्।&lt;br&gt;&#xA;रूपिणीं विषसंयुक्तां पीत्वेव मदिरां नरः ॥ 2.12.77 ॥&lt;br&gt;&#xA;अनृतैर्बहु मां सान्त्वैः सान्त्वयन्ती स्म भाषसे।&lt;br&gt;&#xA;गीतशब्देन संरुद्ध्य लुब्धो मृगमिवावधीः ॥ 2.12.78 ॥&lt;br&gt;&#xA;अनार्य इति मामार्याः पुत्रविक्रायिकं ध्रुवम्।&lt;br&gt;&#xA;धिक्करिष्यन्ति रथ्यासु सुरापं ब्राह्मणं यथा ॥ 2.12.79 ॥&lt;br&gt;&#xA;अहो दुःखमहो कृच्छ्रं यत्र वाचः क्षमे तव।&lt;br&gt;&#xA;दुःखमेवंविधं प्राप्तं पुराकृतमिवाशुभम् ॥ 2.12.80 ॥&lt;br&gt;&#xA;चिरं खलु मया पापे त्वं पापेनाभिरक्षिता।&lt;br&gt;&#xA;अज्ञानादुपसम्पन्ना रज्जुरुद्बन्धिनी यथा ॥ 2.12.81 ॥&lt;br&gt;&#xA;रममाणस्त्वया सार्द्धं मृत्युं त्वां नाभिलक्षये।&lt;br&gt;&#xA;बालो रहसि हस्तेन कृष्णसर्पमिवास्पृशम् ॥ 2.12.82 ॥&lt;br&gt;&#xA;मया ह्यपितृकः पुत्रः स महात्मा दुरात्मना।&lt;br&gt;&#xA;तं तु मां जीव लोकोऽयं नूनमाक्रोष्टुमर्हति ॥ 2.12.83 ॥&lt;br&gt;&#xA;बालिशो बत कामात्मा राजा दशरथो भृशम्।&lt;br&gt;&#xA;स्त्रीकृते यः प्रियं पुत्रं वनं प्रस्थापयिष्यति ॥ 2.12.84 ॥&lt;br&gt;&#xA;व्रतैश्च ब्रह्मचर्यैश्चगुरुभिश्चोपकर्शितः।&lt;br&gt;&#xA;भोगकाले महत्कृच्छ्रं पुनरेव प्रपत्स्यते ॥ 2.12.85 ॥&lt;br&gt;&#xA;नालं द्वितीयं वचनं पुत्रो मां प्रतिभाषितुम्।&lt;br&gt;&#xA;स वनं प्रव्रजेत्युक्तो बाढमित्येव वक्ष्यति ॥ 2.12.86 ॥&lt;br&gt;&#xA;यदि मे राघवः कुर्याद्वनं गच्छेति चोदितः।&lt;br&gt;&#xA;प्रतिकूलं प्रियं मे स्यान्न तु वत्सः करिष्यति ॥ 2.12.87 ॥&lt;br&gt;&#xA;शुद्धभावो हि भावं मे न तु ज्ञास्यति राघवः।&lt;br&gt;&#xA;स वनं प्रव्रजेत्युक्तो बाढमित्येव वक्ष्यति ॥ 2.12.88 ॥&lt;br&gt;&#xA;राघवे हि वनं प्राप्ते सर्वलोकस्य धिक्कृतम्।&lt;br&gt;&#xA;मृत्युरक्षमणीयं मां नयिष्यति यमक्षयम् ॥ 2.12.89 ॥&lt;br&gt;&#xA;मृते मयि गते रामे वनं मनुजपुङ्गवे।&lt;br&gt;&#xA;इष्टे मम जने शेषे किं पापं प्रतिपत्स्यसे ॥ 2.12.90 ॥&lt;br&gt;&#xA;कौसल्यां मां च रामं च पुत्रौ च यदि हास्यति।&lt;br&gt;&#xA;दुःखान्यसहती देवी मामेवानुमरिष्यति ॥ 2.12.91 ॥&lt;br&gt;&#xA;कौसल्यां च सुमित्रां च मां च पुत्रैस्त्रिभिः सह।&lt;br&gt;&#xA;प्रक्षिप्य नरके सा त्वं कैकेयि सुखिता भव ॥ 2.12.92 ॥&lt;br&gt;&#xA;मया रामेण च त्यक्तं शाश्वतं सत्कृतं गुणैः।&lt;br&gt;&#xA;इक्ष्वाकुकुलमक्षोभ्यमाकुलं पालयिष्यसि ॥ 2.12.93 ॥&lt;br&gt;&#xA;प्रियं चेद्भ्ारतस्यैतद्रामप्रवाजनं भवेत्।&lt;br&gt;&#xA;मा स्म मे भरतः कार्षीत् प्रेतकृत्यं गतायुषः ॥ 2.12.94 ॥&lt;br&gt;&#xA;हन्तानार्ये ममा मित्रे सकामा भव कैकयि।&lt;br&gt;&#xA;मृते मयि गते रामे वनं पुरुषपुङ्गवे ॥ 2.12.95 ॥&lt;br&gt;&#xA;सेदानीं विधवा राज्यं सपुत्रा कारयिष्यसि ॥ 2.12.96 ॥&lt;br&gt;&#xA;अकीर्त्तिश्चातुला लोके ध्रुवः परिभवश्च मे।&lt;br&gt;&#xA;सर्वभूतेषु चावज्ञा यथा पापकृतस्तथा ॥ 2.12.97 ॥&lt;br&gt;&#xA;कथं रथैर्विभुर्यात्वा गजाश्वैश्च मुहुर्मुहुः।&lt;br&gt;&#xA;पद्भ्यां रामो महारण्ये वत्सो मे विचरिष्यति ॥ 2.12.98 ॥&lt;br&gt;&#xA;यस्य त्वाहारसमये सूदाः कुण्डलधारिणः।&lt;br&gt;&#xA;अहम्पूर्वाः पचन्ति स्म प्रशस्तं पानभोजनम् ॥ 2.12.99 ॥&lt;br&gt;&#xA;स कथं नु कषायाणि तिक्तानि कटुकानि च।&lt;br&gt;&#xA;भक्षयन् वन्यमाहारं सुतो मे वर्त्तयिष्यति ॥ 2.12.100 ॥&lt;br&gt;&#xA;महार्हवस्त्रसंवीतो भूत्वा चिरसुखोषितः।&lt;br&gt;&#xA;काषायपरिधानस्तु कथं भूमौ निवत्स्यति ॥ 2.12.101 ॥&lt;br&gt;&#xA;कस्यैतद्दारुणं वाक्यमेवंविधमचिन्तितम्।&lt;br&gt;&#xA;रामस्यारण्यगमनं भरतस्याभिषेचनम् ॥ 2.12.102 ॥&lt;br&gt;&#xA;धिगस्तु योषितो नाम शठाः स्वार्थपरास्सदा।&lt;br&gt;&#xA;न ब्रवीमि स्त्रियः सर्वा भरतस्यैव मातरम् ॥ 2.12.103 ॥&lt;br&gt;&#xA;अनर्थभावेऽर्थपरे नृशंसे ममानुतापाय निविष्टभावे।&lt;br&gt;&#xA;किमप्रियं पश्यसि मन्निमित्तं हितानुकारिण्यथवापि रामे ॥ 2.12.104 ॥&lt;br&gt;&#xA;परित्यजेयुः पितरो हि पुत्रान् भार्याः पतींश्चापि कृतानुरागाः।&lt;br&gt;&#xA;कृत्स्नं हि सर्वं कुपितं जगत् स्याद्दृष्ट्वैव रामं व्यसने निमग्नम् ॥ 2.12.105 ॥&lt;br&gt;&#xA;अहं पुनर्देवकुमाररूपमलङ्कृतं तं सुतमाव्रजन्तम्।&lt;br&gt;&#xA;नन्दामि पश्यन्नपि दर्शनेन भवामि दृष्ट्वा च पुनर्युवेव ॥ 2.12.106 ॥&lt;br&gt;&#xA;विनापि सूर्येण्ा भवेत्प्रवृत्तिरवर्षता वज्रधरेण वापि।&lt;br&gt;&#xA;रामं तु गच्छन्तमितः समीक्ष्य जीवेन्न कश्चित्त्विति चेतना मे ॥ 2.12.107 ॥&lt;br&gt;&#xA;विनाशकामामहिताममित्रामावासयं मृत्युमिवात्मनस्त्वाम्।&lt;br&gt;&#xA;चिरं बताङ्केन धृतासि सर्पी महाविषा तेन हतोऽस्मि मोहात् ॥ 2.12.108 ॥&lt;br&gt;&#xA;मया च रामेण च लक्ष्मणेन प्रशास्तु हीनो भरतस्त्वया सह।&lt;br&gt;&#xA;पुरं च राष्ट्रं च निहत्य बान्धवान् ममाहितानां च भवाभिहर्षिणी ॥ 2.12.109 ॥&lt;br&gt;&#xA;नृशंसवृत्ते व्यसनप्रहारिणि प्रसह्य वाक्यं यदिहाद्य भाषसे।&lt;br&gt;&#xA;न नाम ते केन मुखात्पतन्त्यधो विशीर्यमाणा दशनाः सहस्रधा ॥ 2.12.110 ॥&lt;br&gt;&#xA;न च किञ्चिदाहाहितमप्रियं वचो न वेत्ति रामः परुषाणि भाषितुम्।&lt;br&gt;&#xA;कथं नु रामे ह्यभिरामवादिनि ब्रवीषि दोषान् गुणनित्यसम्मते ॥ 2.12.111 ॥&lt;br&gt;&#xA;प्रताम्य वा प्रज्वल वा प्रणश्य वा सहस्रशो वा स्फुटिता महीं व्रज।&lt;br&gt;&#xA;न ते करिष्यामि वचः सुदारुणं ममाहितं केकयराजपांसनि ॥ 2.12.112 ॥&lt;br&gt;&#xA;क्षुरोपमां नित्यमसत्प्रियंवदां प्रदुष्टभावां स्वकुलोपघातिनीम्।&lt;br&gt;&#xA;न जीवितुं त्वां विषहेऽमनोरमां दिधक्षमाणां हृदयं सबन्धनम् ॥ 2.12.113 ॥&lt;br&gt;&#xA;न जीवितं मेऽस्ति कुतः पुनः सुखं विनात्मजेनात्मवतः कुतो रतिः।&lt;br&gt;&#xA;ममाहितं देवि न कर्तुमर्हसि स्पृशामि पादावपि ते प्रसीद मे ॥ 2.12.114 ॥&lt;br&gt;&#xA;स भूमिपलो विलपन्ननाथवत् स्त्रिया गृहीतो हृदयेऽतिमात्रया।&lt;br&gt;&#xA;पपात देव्याश्चरणौ प्रसारितावुभावसंस्पृश्य यथातुरस्तथा ॥ 2.12.115 ॥&lt;/p&gt;</description>
    </item>
    <item>
      <title>०१३ दशरथस्य वैक्लव्यम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/013_dasharathasya_vaiklavyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/013_dasharathasya_vaiklavyam/</guid>
      <description>&lt;p&gt;अतदर्हं महाराजं शयानमतथोचितम्।&lt;br&gt;&#xA;ययातिमिव पुण्यान्ते देवलोकात्परिच्युतम् ॥ 2.13.1 ॥&lt;br&gt;&#xA;अनर्थरूपा सिद्धार्थाह्यभीता भयदर्शिनी।&lt;br&gt;&#xA;पुनराकारयामास तमेव वरमङ्गना ॥ 2.13.2 ॥&lt;br&gt;&#xA;त्वं कत्थसे महाराज सत्यवादी दृढव्रतः।&lt;br&gt;&#xA;मम चेमं वरं कस्माद्विधारयितुमिच्छसि ॥ 2.13.3 ॥&lt;br&gt;&#xA;एवमुक्तस्तु कैकेय्या राजा दशरथस्तदा।&lt;br&gt;&#xA;प्रत्युवाच ततः क्रुद्धो मुहूत्त विह्वलन्निव ॥ 2.13.4 ॥&lt;br&gt;&#xA;मृते मयि गते रामे वनं मनुजपुङ्गवे।&lt;br&gt;&#xA;हन्तानार्ये ममामित्रे सकामा सुखिनी भव ॥ 2.13.5 ॥&lt;br&gt;&#xA;स्वर्गेपि खलु रामस्य कुशलं दैवतैरहम्।&lt;br&gt;&#xA;प्रत्यादेशादभिहितं धारयिष्ये कथं बत ॥ 2.13.6 ॥&lt;br&gt;&#xA;कैकेय्याः प्रियकामेन रामः प्रव्राजितो मया।&lt;br&gt;&#xA;यदि सत्यं ब्रवीम्येतत्तदसत्यं भविष्यति ॥ 2.13.7 ॥&lt;br&gt;&#xA;अपुत्रेण मया पुत्रः श्रमेण महता महान्।&lt;br&gt;&#xA;रामो लब्धो महाबाहुः स कथं त्यज्यते मया ॥ 2.13.8 ॥&lt;br&gt;&#xA;शूरश्च कृतविद्यश्च जितक्रोधः क्षमापरः।&lt;br&gt;&#xA;कथं कमलपत्राक्षो मया रामो विवास्यते ॥ 2.13.9 ॥&lt;br&gt;&#xA;कथमिन्दीवरश्यामं दीर्घबाहुं महाबलम्।&lt;br&gt;&#xA;अभिराममहं रामं प्रेषयिष्यामि दण्डकान् ॥ 2.13.10 ॥&lt;br&gt;&#xA;सुखानामुचितस्यैव दुःखैरनुचितस्य च।&lt;br&gt;&#xA;दुःखं नामानुपश्येयं कथं रामस्य धीमतः ॥ 2.13.11 ॥&lt;br&gt;&#xA;यदि दुःखमकृत्वाद्य मम सङ्क्रमणं भवेत्।&lt;br&gt;&#xA;अदुःखार्हस्य रामस्य ततः सुखमवाप्नुयाम् ॥ 2.13.12 ॥&lt;br&gt;&#xA;नृशंसे पापसङ्कल्पे रामं सत्यपराक्रमम्।&lt;br&gt;&#xA;किं विप्रियेण कैकेयि प्रियं योजयसे मम ॥ 2.13.13 ॥&lt;br&gt;&#xA;अकीर्तिरतुला लोके ध्रुवः परिभवश्च मे ॥ 2.13.14 ॥&lt;br&gt;&#xA;तथा विलपतस्तस्य परभ्रमितचेतसः।&lt;br&gt;&#xA;अस्तमभ्यागमत् सूर्योरजनी चाभ्यवर्त्तत ॥ 2.13.15 ॥&lt;br&gt;&#xA;सा त्रियामा तथार्त्तस्य चन्द्रमण्डलमण्डिता।&lt;br&gt;&#xA;राज्ञो विलपमानस्य न व्यभासत शर्वरी ॥ 2.13.16 ॥&lt;br&gt;&#xA;तथैवोष्णं विनिश्वस्य वृद्धो दशरथो नृपः।&lt;br&gt;&#xA;विललापार्त्तद्दुःखं गगनासक्तलोचनः ॥ 2.13.17 ॥&lt;br&gt;&#xA;न प्रभातं त्वयेच्छामि निशे नक्षत्रभूषणे।&lt;br&gt;&#xA;क्रियतां मे दया भद्रे मयायं रचितोऽञ्जलिः ॥ 2.13.18 ॥&lt;br&gt;&#xA;अथवा गम्यतां शीघ्रं नाहमिच्छामि निर्घृणाम्।&lt;br&gt;&#xA;नृशंसां कैकयीं द्रष्टुं यत्कृते व्यसनं महत् ॥ 2.13.19 ॥&lt;br&gt;&#xA;एवमुक्त्वा ततो राजा कैकेयीं संयताञ्जलिः।&lt;br&gt;&#xA;प्रसादयामास पुनः कैकेयीं चेदमब्रवीत् ॥ 2.13.20 ॥&lt;br&gt;&#xA;साधुवृत्तस्य दीनस्य त्वद्गतस्य गतायुषः।&lt;br&gt;&#xA;प्रसादः क्रियतां देवि भद्रे राज्ञो विशेषतः ॥ 2.13.21 ॥&lt;br&gt;&#xA;शून्ये न खलु सुश्रोणि मयेदं समुदाहृतम्।&lt;br&gt;&#xA;कुरु साधु प्रसादं मे बाले सहृदया ह्यसि ॥ 2.13.22 ॥&lt;br&gt;&#xA;प्रसीद देवि रामो मे त्वद्दत्तं राज्यमव्ययम्।&lt;br&gt;&#xA;लभतामसितापाङ्गे यशः परमवाप्नुहि ॥ 2.13.23 ॥&lt;br&gt;&#xA;मम रामस्य लोकस्य गुरूणां भरतस्य च।&lt;br&gt;&#xA;प्रियमेतद्गुरुश्रोणि कुरु चारुमुखेक्षणे ॥ 2.13.24 ॥&lt;br&gt;&#xA;विशुद्धभावस्य हि दुष्टभावा ताम्रेक्षणस्याश्रुकलस्य राज्ञः।&lt;br&gt;&#xA;श्रुत्वा विचित्रं करुणं विलापं भर्तुर्नृशंसा न चकार वाक्यम् ॥ 2.13.25 ॥&lt;br&gt;&#xA;ततः स राजा पुनरेव मूर्च्छितः प्रियामदुष्टां प्रतिकूलभाषिणीम्।&lt;br&gt;&#xA;समीक्ष्य पुत्रस्य विवासनं प्रति क्षितौ विसञ्ज्ञो निपपात दुःखितः ॥ 2.13.26 ॥&lt;br&gt;&#xA;इतीव राज्ञो व्यथितस्य सा निशा जगाम घोरं श्वसतो मनस्विनः।&lt;br&gt;&#xA;विबोध्यमानः प्रतिबोधनं तदा निवारयामास स राजसत्तमः ॥ 2.13.27 ॥&lt;/p&gt;</description>
    </item>
    <item>
      <title>०१४ रामानयनाय सुमन्त्रप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/014_rAmAnayanAya_sumantrapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/014_rAmAnayanAya_sumantrapreShaNam/</guid>
      <description>&lt;p&gt;पुत्रशोकार्दितं पापा विसञ्ज्ञं पतितं भुवि।&lt;br&gt;&#xA;विवेष्टमानमुद्वीक्ष्य सैक्ष्वाकमिदमब्रवीत् ॥ 2.14.1 ॥&lt;br&gt;&#xA;पापं कृत्वैव किमिदं मम संश्रुत्य संश्रवम्।&lt;br&gt;&#xA;शेषे क्षितितले सन्नः स्थित्यां स्थातुं त्वमर्हसि ॥ 2.14.2 ॥&lt;br&gt;&#xA;आहुः सत्यं हि परमं धर्मं धर्मविदो जनाः।&lt;br&gt;&#xA;सत्यमाश्रित्य हि मया त्वं च धर्मप्रचोदितः ॥ 2.14.3 ॥&lt;br&gt;&#xA;संश्रुत्य शैब्यः श्येनाय स्वां तनुं जगतीपतिः।&lt;br&gt;&#xA;प्रदाय पक्षिणे राजन् जगाम गतिमुत्तमाम् ॥ 2.14.4 ॥&lt;br&gt;&#xA;तथा ह्यलर्कस्तेजस्वी ब्राह्मणे वेदपारगे।&lt;br&gt;&#xA;याचमाने स्वके नेत्रे उद्धृत्या विमना ददौ ॥ 2.14.5 ॥&lt;br&gt;&#xA;सरितां तु पतिः स्वल्पां मर्यादां सत्यमन्वितः।&lt;br&gt;&#xA;सत्यानुरोधात्समये वेलां स्वां नातिवर्त्तते ॥ 2.14.6 ॥&lt;br&gt;&#xA;सत्यमेकपदं ब्रह्म सत्ये धर्मः प्रतिष्ठितः।&lt;br&gt;&#xA;सत्यमेवाक्षया वेदाः सत्येनैवाप्यते परम् ॥ 2.14.7 ॥&lt;br&gt;&#xA;सत्यं समनुवर्त्तस्व यदि धर्मे धृता मतिः।&lt;br&gt;&#xA;स वरः सफलो मेऽस्तु वरदो ह्यसि सत्तम ॥ 2.14.8 ॥&lt;br&gt;&#xA;धर्मस्येहाभिकामार्थं मम चैवाभ्यचोदनात्।&lt;br&gt;&#xA;प्रव्राजय सुतं रामं त्रिः खलु त्वां ब्रवीम्यहम् ॥ 2.14.9 ॥&lt;br&gt;&#xA;समयं च ममाद्येमं यदि त्वं न करिष्यसि।&lt;br&gt;&#xA;अग्रतस्ते परित्यक्ता परित्यक्ष्यामि जीवितम् ॥ 2.14.10 ॥&lt;br&gt;&#xA;एवं प्रचोदितो राजा कैकेय्या निर्विशङ्कया।&lt;br&gt;&#xA;नाशकत् पाशमुन्मोक्तुं बलिरिन्द्रकृतं यथा ॥ 2.14.11 ॥&lt;br&gt;&#xA;उद्भ्रान्तहृदयश्चापि विवर्णवदनोऽभवत्।&lt;br&gt;&#xA;स धुर्यो वै परिस्पन्दन् युगचक्रान्तरं यथा ॥ 2.14.12 ॥&lt;br&gt;&#xA;विह्वलाभ्यां च नेत्राभ्यामपश्यन्निव भूमिपः।&lt;br&gt;&#xA;कृच्छ्राद्धैर्येण संस्तभ्य कैकेयीमिदमब्रवीत् ॥ 2.14.13 ॥&lt;br&gt;&#xA;यस्ते मन्त्रकृतः पाणिरग्नौ पापे मया धृतः।&lt;br&gt;&#xA;तं त्यजामि स्वजं चैव तव पुत्रं सह त्वया ॥ 2.14.14 ॥&lt;br&gt;&#xA;प्रयाता रजनीदेवि सूर्यस्योदयनं प्रति।&lt;br&gt;&#xA;अभिषेकं गुरुजनस्त्वरयिष्यति मां ध्रुवम् ॥ 2.14.15 ॥&lt;br&gt;&#xA;रामाभिषेकसम्भारैस्तदर्थमुपकल्पितैः।&lt;br&gt;&#xA;रामः कारयितव्यो मे मृतस्य सलिलक्रियाम् ॥ 2.14.16 ॥&lt;br&gt;&#xA;त्वया सपुत्रया नैव कर्त्तव्या सलिलक्रिया।&lt;br&gt;&#xA;व्याहन्तास्यशुभाचारे यदि रामाभिषेचनम् ॥ 2.14.17 ॥&lt;br&gt;&#xA;न च शक्नोम्यहं द्रष्टुं दृष्ट्वा पूर्वं तथासुखम्।&lt;br&gt;&#xA;हतहर्षं निरानन्दं पुनर्जनमवाङ्मुखम् ॥ 2.14.18 ॥&lt;br&gt;&#xA;तां तथा ब्रुवतस्तस्य भूमिपस्य महात्मनः।&lt;br&gt;&#xA;प्रभाता शर्वरी पुण्या चन्द्रनक्षत्रशालिनी ॥ 2.14.19 ॥&lt;br&gt;&#xA;ततः पापसमाचारा कैकेयी पार्थिवं पुनः।&lt;br&gt;&#xA;उवाच परुषं वाक्यं वाक्यज्ञा रोषमूर्च्छिता ॥ 2.14.20 ॥&lt;br&gt;&#xA;किमिदं भाषसे राजन् वाक्यं गररुजोपमम्।&lt;br&gt;&#xA;आनाययितुमक्लिष्टं पुत्रं राममिहार्हसि ॥ 2.14.21 ॥&lt;br&gt;&#xA;स्थाप्य राज्ये मम सुतं कृत्वा रामं वनेचरम्।&lt;br&gt;&#xA;निस्सपत्नां च मां कृत्वा कृतकृत्यो भविष्यसि ॥ 2.14.22 ॥&lt;br&gt;&#xA;स नुन्न इव तीक्ष्णेन प्रतोदेन हयोत्तमः।&lt;br&gt;&#xA;राजा प्रयोदितोऽभीक्ष्णं कैकेयीमिदमब्रवीत् ॥ 2.14.23 ॥&lt;br&gt;&#xA;धर्मबन्धेन बद्धोऽस्मि नष्टा च मम चेतना।&lt;br&gt;&#xA;ज्येष्ठं पुत्रं प्रियं रामं द्रष्टुमिच्छामि धार्मिकम् ॥ 2.14.24 ॥&lt;br&gt;&#xA;ततः प्रभातां रजनीमुदिते च दिवाकरे।&lt;br&gt;&#xA;पुण्ये नक्षत्रयोगे च मुहूर्त्ते च समाहिते ॥ 2.14.25 ॥&lt;br&gt;&#xA;वसिष्ठो गुणसम्पन्नः शिष्यैः परिवृतस्तदा।&lt;br&gt;&#xA;उपगृह्याशु सम्भारान् प्रविवेश पुरोत्तमम् ॥ 2.14.26 ॥&lt;br&gt;&#xA;सिक्तसम्मार्जितपथां पताकोत्तमभूषिताम्।&lt;br&gt;&#xA;विचित्रकुसुमाकीर्णां नानास्रग्भिर्विराजिताम् ॥ 2.14.27 ॥&lt;br&gt;&#xA;संहृष्टमनुजोपेतां समृद्धविपणापणाम्।&lt;br&gt;&#xA;महोत्सवसमाकीर्णां राघवार्थे समुत्सुकाम् ॥ 2.14.28 ॥&lt;br&gt;&#xA;चन्दनागरुधूपैश्च सर्वतः परिधूपिताम्।&lt;br&gt;&#xA;तां पुरीं समतिक्रम्य पुरन्दरपुरोपमाम् ॥ 2.14.29 ॥&lt;br&gt;&#xA;पौरजानपदाकीर्णं ब्राह्मणैरुपशोभितम्।&lt;br&gt;&#xA;यज्ञविद्भिः सुसम्पूर्णं सदस्यैः परमद्विजैः ॥ 2.14.30 ॥&lt;br&gt;&#xA;तदन्तःपुरमासाद्य व्यतिचक्राम तु जनम्।&lt;br&gt;&#xA;वसिष्ठः परमप्रीतः परमर्षिर्विवेश च ॥ 2.14.31 ॥&lt;br&gt;&#xA;स त्वपश्यद्विनिष्क्रान्तं सुमन्त्रं नाम सारथिम्।&lt;br&gt;&#xA;द्वारे तु राजसिंहस्य सचिवं प्रियदर्शनम् ॥ 2.14.32 ॥&lt;br&gt;&#xA;तमुवाच महातेजाः सूतपुत्रं विशारदम्।&lt;br&gt;&#xA;वसिष्ठः क्षिप्रमाचक्ष्व नृपतेर्मामिहागतम् ॥ 2.14.33 ॥&lt;br&gt;&#xA;इमे गङ्गोदकघटाः सागरेभ्यश्च काञ्चनाः।&lt;br&gt;&#xA;औदुम्बरं भद्रपीठमभिषेकार्थमाहृतम् ॥ 2.14.34 ॥&lt;br&gt;&#xA;सर्वबीजानि गन्धाश्च रत्नानि विविधानि च।&lt;br&gt;&#xA;क्षौद्रं दधि धृतं लाजा दर्भाः सुमनसः पयः ॥ 2.14.35 ॥&lt;br&gt;&#xA;अष्टौ च कन्यारुचिरा मत्तश्च वरवारणः।&lt;br&gt;&#xA;चतुरश्वो रथः श्रीमान् निस्त्रिंशो धनुरुत्तमम् ॥ 2.14.36 ॥&lt;br&gt;&#xA;वाहनं नरसंयुक्तं छत्रं च शशिसन्निभम्।&lt;br&gt;&#xA;श्वेते च वालव्यजने भृङ्गारश्च हिरण्मयः ॥ 2.14.37 ॥&lt;br&gt;&#xA;हेमदामपिनद्धश्च ककुद्मान् पाण्डरो वृषः।&lt;br&gt;&#xA;केसरी च चतुर्दंष्ट्रो हरिश्रेष्ठो महाबलः ॥ 2.14.38 ॥&lt;br&gt;&#xA;सिंहासनं व्याघ्रतनुः समिद्धश्च हुताशनः।&lt;br&gt;&#xA;सर्ववादित्रसङ्घाश्च वेश्याश्चालङ्कृताः स्त्रियः ॥ 2.14.39 ॥&lt;br&gt;&#xA;आचार्या ब्राह्मणां गावः पुण्याश्च मृगपक्षिणः।&lt;br&gt;&#xA;पौरजानपदश्रेष्ठा नैगमाश्च गणैः सह ॥ 2.14.40 ॥&lt;br&gt;&#xA;एते चान्ये च बहवः प्रीयमाणाः प्रियम्वदाः।&lt;br&gt;&#xA;अभिषेकाय रामस्य सह तिष्ठन्ति पार्थिवैः ॥ 2.14.41 ॥&lt;br&gt;&#xA;त्वरयस्व महाराजं यथा समुदितेऽहनि।&lt;br&gt;&#xA;पुण्ये नक्षत्रयोगे च रामो राज्यमवाप्नुयात् ॥ 2.14.42 ॥&lt;br&gt;&#xA;इति तस्य वचः श्रुत्वा सूतपूत्रो महात्मनः।&lt;br&gt;&#xA;स्तुवन्नृपतिशार्दूलं प्रविवेश निवेशनम् ॥ 2.14.43 ॥&lt;br&gt;&#xA;तं तु पूर्वोदितं वृद्धं द्वारस्था राजसम्मतम्।&lt;br&gt;&#xA;न शेकुरभिसंरोद्धुं राज्ञः प्रियचिकीर्षवः ॥ 2.14.44 ॥&lt;br&gt;&#xA;स समीपस्थितो राज्ञस्तामवस्थामजज्ञिवान्।&lt;br&gt;&#xA;वाग्भिः परमतुष्टाभिरभिष्टोतुं प्रचक्रमे ॥ 2.14.45 ॥&lt;br&gt;&#xA;ततः सूतो यथाकालं पार्थिवस्य निवेशने।&lt;br&gt;&#xA;सुमन्त्रः प्राञ्जलिर्भूत्वा तुष्टाव जगतीपतिम् ॥ 2.14.46 ॥&lt;br&gt;&#xA;यथा नन्दति तेजस्वी सागरो भास्करोदये।&lt;br&gt;&#xA;प्रीतः प्रीतेन मनसा तथानन्दघनः स्वतः ॥ 2.14.47 ॥&lt;br&gt;&#xA;इन्द्रमस्यां तु वेलायामभितुष्टाव मातलिः।&lt;br&gt;&#xA;सोऽजयद्दानवान् सर्वांस्तथा त्वां बोधयाम्यहम् ॥ 2.14.48 ॥&lt;br&gt;&#xA;वेदाः सहाङ्गविद्याश्च यथा ह्यात्मभुवं विभुम्।&lt;br&gt;&#xA;ब्रह्माणं बोधयन्त्यद्य तथा त्वां बोधयाम्यहम् ॥ 2.14.49 ॥&lt;br&gt;&#xA;आदित्यः सह चन्द्रेण यथा भूतधरां शुभाम्।&lt;br&gt;&#xA;बोधयत्यद्य पृथिवीं तथा त्वां बोधयाम्यहम् ॥ 2.14.50 ॥&lt;br&gt;&#xA;उत्तिष्ठाशु महाराज कृत कौतुकमङ्गलः।&lt;br&gt;&#xA;विराजमानो वपुषा मेरोरिव दिवाकरः ॥ 2.14.51 ॥&lt;br&gt;&#xA;सोमसूर्यौ च काकुत्स्थ शिववैश्रवणावपि।&lt;br&gt;&#xA;वरुणश्चाग्निरिन्द्रश्च विजयं प्रदिशन्तु ते ॥ 2.14.52 ॥&lt;br&gt;&#xA;गता भगवती रात्रिः कृतं कृत्यमिदं तव।&lt;br&gt;&#xA;बुध्यस्व नृपशार्दूल कुरु कार्यमनन्तरम् ॥ 2.14.53 ॥&lt;br&gt;&#xA;उदतिष्ठत रामस्य समग्रमभिषेचनम्।&lt;br&gt;&#xA;पौरजानपदैश्चापि नैगमैश्च कृताञ्जलिः ॥ 2.14.54 ॥&lt;br&gt;&#xA;स्वयं वसिष्ठो भगवान् ब्राह्मणैः सह तिष्ठति।&lt;br&gt;&#xA;क्षिप्रमाज्ञाप्यतां राजन् राघवस्याभिषेचनम् ॥ 2.14.55 ॥&lt;br&gt;&#xA;यथा ह्यपालाः पशवो यथा सेना ह्यनायका।&lt;br&gt;&#xA;यथा चन्द्रं विना रात्रिर्यथा गावो विना वृषम् ॥ 2.14.56 ॥&lt;br&gt;&#xA;एवं हि भवता राष्ट्रं यत्र राजा न दृश्यते ॥ 2.14.57 ॥&lt;br&gt;&#xA;इति तस्य वचः श्रुत्वा सान्त्वपूर्वमिवार्थवत्।&lt;br&gt;&#xA;अभ्यकीर्यत शोकेन भूय एव महीपतिः ॥ 2.14.58 ॥&lt;br&gt;&#xA;शोकरक्तेक्षणः श्रीमान् उद्वीक्ष्योवाच धार्मिकः।&lt;br&gt;&#xA;वाक्यैस्तु खलु मर्माणि मम भूयो निकृन्तसि ॥ 2.14.59 ॥&lt;br&gt;&#xA;सुमन्त्रः करुणं श्रुत्वा दृष्ट्वा दीनं च पार्थिवम्।&lt;br&gt;&#xA;प्रगृहीताञ्जलिः किञ्चित्तस्माद्देशादपाक्रमत् ॥ 2.14.60 ॥&lt;br&gt;&#xA;यदा वक्तुं स्वयं दैन्यान्न शशाक महीपतिः।&lt;br&gt;&#xA;तदा सुमन्त्रं मन्त्रज्ञा कैकेयी प्रत्युवाच ह ॥ 2.14.61 ॥&lt;br&gt;&#xA;सुमन्त्र राजा रजनीं रामहर्षसमुत्सुकः।&lt;br&gt;&#xA;प्रजागरपरिश्रान्तो निद्रावया वशमेयिवान् ॥ 2.14.62 ॥&lt;br&gt;&#xA;तद्गच्छ त्वरितं सूत राजपुत्रं यशस्विनम्।&lt;br&gt;&#xA;राममानय भद्र ते नात्र कार्या विचारणा ॥ 2.14.63 ॥&lt;br&gt;&#xA;स मन्यमानः कल्याणं हृदयेन ननन्द च।&lt;br&gt;&#xA;निर्जगाम च सम्प्रीत्या त्वरितो राजशासनात् ॥ 2.14.64 ॥&lt;br&gt;&#xA;सुमन्त्रश्चिन्तयामास त्वरितं चोदितस्तया।&lt;br&gt;&#xA;व्यक्तं रामाभिषेकार्थमिहायास्यति धर्मवित् ॥ 2.14.65 ॥&lt;br&gt;&#xA;इति सूतो मतिं कृत्वा हर्षेण महता वृतः।&lt;br&gt;&#xA;निर्जगाम महाबाहू राघवस्य दिदृक्षया ॥ 2.14.66 ॥&lt;br&gt;&#xA;सागरह्रदसङ्काशात् सुमन्त्रोऽन्तःपुराच्छुभात्।&lt;br&gt;&#xA;निष्क्रम्य जनसम्बाधं ददर्श द्वारमग्रतः ॥ 2.14.67 ॥&lt;br&gt;&#xA;ततः पुरस्तात् सहसा विनिर्गतो महीपतीन् द्वारगतो विलोकयन्।&lt;br&gt;&#xA;ददर्श पौरान् विविधान् महाधनानुपस्थितान् द्वारमुपेत्य विष्ठितान् ॥ 2.14.68 ॥&lt;/p&gt;</description>
    </item>
    <item>
      <title>०१५ सुमन्त्रस्य रामगृहगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/015_sumantrasya_rAmagRhagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/015_sumantrasya_rAmagRhagamanam/</guid>
      <description>&lt;p&gt;ते तु तां रजनीमुष्य ब्राह्मणा वेदपारगाः।&lt;br&gt;&#xA;उपतस्थुरुपस्थानं सह राजपुरोहिताः ॥ 2.15.1 ॥&lt;br&gt;&#xA;अमात्या बलमुख्याश्च मुख्या ये निगमस्य च।&lt;br&gt;&#xA;राघवस्याभिषेकार्थे प्रीयमाणास्तु सङ्गताः ॥ 2.15.2 ॥&lt;br&gt;&#xA;लग्ने कर्कटके प्राप्ते जन्म रामस्य च स्थिते।&lt;br&gt;&#xA;अभिषेकाय रामस्य द्विजेन्द्रैरुपकल्पितम् ॥ 2.15.3 ॥&lt;br&gt;&#xA;काञ्चनाजलकुम्भाश्च भद्रपीठं स्वलङ्कृतम्।&lt;br&gt;&#xA;रथश्च सम्यगास्तीर्णो भास्वता व्याघ्रचर्मणा ॥ 2.15.4 ॥&lt;br&gt;&#xA;गङ्गायमुनयोः पुण्यात् सङ्गमादाहृतं जलम्।&lt;br&gt;&#xA;याश्चान्याः सरितः पुण्या ह्रदाः कूपाः सरांसि च ॥ 2.15.5 ॥&lt;br&gt;&#xA;प्राग्वाहाश्चोर्ध्ववाहाश्च तिर्यग्वाहास्समाहिताः।&lt;br&gt;&#xA;ताभ्यश्चैवाहृतं तोयं समुद्रेभ्यश्च सर्वशः ॥ 2.15.6 ॥&lt;br&gt;&#xA;सलाजाः क्षीरिभिश्छन्ना घटाः काञ्चनराजताः।&lt;br&gt;&#xA;पद्मोत्पलयुता भान्ति पूर्णाः परमवारिणा ॥ 2.15.7 ॥&lt;br&gt;&#xA;क्षौद्रं दधि घृतं लाजा दर्भाः सुमनसः पयः।&lt;br&gt;&#xA;वेश्याश्चैव शुभाचाराः सर्वाभरणभूषिताः ॥ 2.15.8 ॥&lt;br&gt;&#xA;चन्द्रांशुविकचप्रख्यं काञ्चनं रत्नभूषितम्।&lt;br&gt;&#xA;सज्जं तिष्ठति रामस्य वालव्यजनमुत्तमम् ॥ 2.15.9 ॥&lt;br&gt;&#xA;चन्द्रमण्डलसङ्काशमातपत्रं च पाण्डरम्।&lt;br&gt;&#xA;सज्जं द्युतिकरं श्रीमदभिषेकपुरस्कृतम् ॥ 2.15.10 ॥&lt;br&gt;&#xA;पाण्डरश्च वृषः सज्जः पाण्डरोऽश्वश्च संस्थितः।&lt;br&gt;&#xA;प्रसृतश्च गजः श्रीमानौपवाह्यः प्रतीक्षते ॥ 2.15.11 ॥&lt;br&gt;&#xA;अष्टौ च कन्या माङ्गल्याः सर्वाभरणभूषिताः।&lt;br&gt;&#xA;वादित्राणि च सर्वाणि वन्दिनश्च तथा परे ॥ 2.15.12 ॥&lt;br&gt;&#xA;इक्ष्वाकूणां यथा राज्ये सम्भ्रियेताभिषेचनम्।&lt;br&gt;&#xA;तथा जातीयमादाय राजपुत्राभिषेचनम् ॥ 2.15.13 ॥&lt;br&gt;&#xA;ते राजवचनात्तत्र समवेता महीपतिम्।&lt;br&gt;&#xA;अपश्यन्तोऽब्रुवन् को नु राज्ञो नः प्रतिवेदयत् ॥ 2.15.14 ॥&lt;br&gt;&#xA;न पश्यामश्च राजानमुदितश्च दिवाकरः।&lt;br&gt;&#xA;यौवराज्याभिषेकश्च सज्जो रामस्य धीमतः ॥ 2.15.15 ॥&lt;br&gt;&#xA;इति तेषु ब्रुवाणेषु सार्वभौमान् महीपतीन्।&lt;br&gt;&#xA;अब्रवीत्तानिदं सर्वान् सुमन्त्रो राजसत्कृतः ॥ 2.15.16 ॥&lt;br&gt;&#xA;रामं राज्ञो नियोगेन त्वरया प्रस्थितोऽस्म्यहम्।&lt;br&gt;&#xA;पूज्या राज्ञो भवन्तस्तु रामस्य च विशेषतः ॥ 2.15.17 ॥&lt;br&gt;&#xA;अयं पृच्छामि वचनात्सुखमायुष्मतामहम्।&lt;br&gt;&#xA;राज्ञः सम्प्रतिबुद्धस्य यच्चागमनकारणम् ॥ 2.15.18 ॥&lt;br&gt;&#xA;इत्युक्त्वान्तःपुरद्वारमाजगाम पुराणवित्।&lt;br&gt;&#xA;सदासक्तं च तद्वेश्म सुमन्त्रः प्रविवेशह ॥ 2.15.19 ॥&lt;br&gt;&#xA;तुष्टावास्य तदा वंशं प्रविश्य स विशाम्पतेः।&lt;br&gt;&#xA;शयनीयं नरेन्द्रस्य तदासाद्य व्यतिष्ठत ॥ 2.15.20 ॥&lt;br&gt;&#xA;सोऽत्यासाद्य तु तद्वेश्म तिरस्करणिमन्तरा।&lt;br&gt;&#xA;आशीर्भिर्गुणयुक्ताभिरभितुष्टाव राघवम् ॥ 2.15.21 ॥&lt;br&gt;&#xA;सोमसूर्यौ च काकुत्स्थ शिववैश्रवणावपि।&lt;br&gt;&#xA;वरुणश्चाग्निरिन्द्रश्च विजयं प्रदिशन्तु ते ॥ 2.15.22 ॥&lt;br&gt;&#xA;गता भगवती रात्रिः कृतं कृत्यमिदं तव।&lt;br&gt;&#xA;बुध्यस्व नृपशार्दूल कुरु कार्य्यमनन्तरम् ॥ 2.15.23 ॥&lt;br&gt;&#xA;ब्राह्मणा बलमुख्याश्च नैगमाश्चागता नृप।&lt;br&gt;&#xA;दर्शनं प्रतिकाङ्क्षन्ते प्रतिबुध्यस्व राघव ॥ 2.15.24 ॥&lt;br&gt;&#xA;वस्तुवन्तं तं तदा सूतं सुमन्त्रं मन्त्रकोविदम्।&lt;br&gt;&#xA;प्रतिबुध्य ततो राजा इदं वचनमब्रवीत् ॥ 2.15.25 ॥&lt;br&gt;&#xA;राममानय सूतेति यदस्यभिहितोऽनया।&lt;br&gt;&#xA;किमिदं कारणं येन ममाज्ञा प्रतिहन्यते ॥ 2.15.26 ॥&lt;br&gt;&#xA;न चैव सम्प्रसुप्तोऽहमानयेहाशु राघवम्।&lt;br&gt;&#xA;इति राजा दशरथः सूतं तत्रान्वशात् पुनः ॥ 2.15.27 ॥&lt;br&gt;&#xA;स राजवचनं श्रुत्वा शिरसा प्रतिपूज्य तम्।&lt;br&gt;&#xA;निर्जगाम नृपावासान्मन्यमानः प्रियं महत् ॥ 2.15.28 ॥&lt;br&gt;&#xA;प्रपन्नो राजमार्गं च पताकाध्वजशोभितम्।&lt;br&gt;&#xA;हृष्टः प्रमुदितः सूतो जगामाशु विलोकयन् ॥ 2.15.29 ॥&lt;br&gt;&#xA;स सूतस्तत्र शुश्राव रामाधिकरणाः कथाः।&lt;br&gt;&#xA;अभिषेचनसंयुक्ताः सर्वलोकस्य हृष्टवत् ॥ 2.15.30 ॥&lt;br&gt;&#xA;ततो ददर्श रुचिरं कैलासशिखरप्रभम्।&lt;br&gt;&#xA;रामवेश्म सुमन्त्रस्तु शक्रवेश्मसमप्रभम् ॥ 2.15.31 ॥&lt;br&gt;&#xA;महाकवाटविहितं वितर्दिशतशोभितम्।&lt;br&gt;&#xA;काञ्चनप्रतिमैकाग्रं मणिविद्रुमतोरणम् ॥ 2.15.32 ॥&lt;br&gt;&#xA;शारदाभ्रघनप्रख्यं दीप्तमेरुगुहोपमम्।&lt;br&gt;&#xA;मणिभिर्वरमाल्यानां सुमहद्भिरलङ्कृतम् ॥ 2.15.33 ॥&lt;br&gt;&#xA;मुक्तामणिभिराकीर्णं चन्दनागरुधूपितम्।&lt;br&gt;&#xA;गन्धान्मनोज्ञान् विसृजद्दार्दुरं शिखरं यथा ॥ 2.15.34 ॥&lt;br&gt;&#xA;सारसैश्च मयूरैश्च विनदद्भिर्विराजितम्।&lt;br&gt;&#xA;सुकृतेहामृगाकीर्णं सुकीर्णं भक्तिभिस्तथा ॥ 2.15.35 ॥&lt;br&gt;&#xA;मनश्चक्षुश्च भूतानामाददत्तिग्मतेजसा।&lt;br&gt;&#xA;चन्द्रभास्करसङ्काशं कुबेरभवनोपमम् ॥ 2.15.36 ॥&lt;br&gt;&#xA;महेन्द्रधामप्रतिमं नानापक्षिसमाकुलम्।&lt;br&gt;&#xA;मेरुश्रृङ्गसमं सूतो रामवेश्म ददर्श ह ॥ 2.15.37 ॥&lt;br&gt;&#xA;उपस्थितैः समाकीर्णं जनैरञ्जलिकारिभिः।&lt;br&gt;&#xA;उपादाय समाक्रान्तैस्तथा जानपदैर्जनैः ॥ 2.15.38 ॥&lt;br&gt;&#xA;रामाभिषेकसुमुखैरुन्मुखैः समलङ्कृतम्।&lt;br&gt;&#xA;महामेघसमप्रख्यमुदग्रं सुविभूषितम् ॥ 2.15.39 ॥&lt;br&gt;&#xA;नानारत्नसमाकीर्णं कुब्जकैरातकावृतम् ॥ 2.15.40 ॥&lt;br&gt;&#xA;स वाजियुक्तेन रथेन सारथिर्नराकुलं राजकुलं विलोकयन्।&lt;br&gt;&#xA;वरूथिना रामगृहाभिपातिना पुरस्य सर्वस्य मनांसि रञ्जयत् ॥ 2.15.41 ॥&lt;br&gt;&#xA;ततः समासाद्य महाधनं महत् प्रहृष्टरोमा स बभूव सारथिः।&lt;br&gt;&#xA;मृगैर्मयूरैश्च समाकुलोल्बणं गृहं वरार्हस्य शचीपतेरिव ॥ 2.15.42 ॥&lt;br&gt;&#xA;स तत्र कैलासनिभाः स्वलङ्कृताः प्रविश्य कक्ष्यास्त्रिदशालयोपमाः।&lt;br&gt;&#xA;प्रियान्नरान् राममते स्थितान् बहूनपोह्य शुद्धान्तमुपस्थितो रथी ॥ 2.15.43 ॥&lt;br&gt;&#xA;स तत्र शुश्राव च हर्षयुक्ता रामाभिषेकार्थकृता जनानाम्।&lt;br&gt;&#xA;नरेन्द्रसूनोरभिमङ्गलार्थास्सर्वस्य लोकस्य गिरः प्रहृष्टः ॥ 2.15.44 ॥&lt;br&gt;&#xA;महेन्द्रसद्मप्रतिमं तु वेश्म रामस्य रम्यं मृगपक्षिजुष्टम्।&lt;br&gt;&#xA;ददर्श मेरोरिव शृङ्गमुच्चं विभ्राजमानं प्रभया सुमन्त्रः ॥ 2.15.45 ॥&lt;br&gt;&#xA;उपस्थितैरञ्जलिकारकैश्च सोपायनैर्जानपदैश्च मर्त्यैः।&lt;br&gt;&#xA;कोट्या परार्द्धैश्च विमुक्तयानैः समाकुलं द्वारपथं ददर्श ॥ 2.15.46 ॥&lt;br&gt;&#xA;ततो महामेघमहीधराभं प्रभिन्नमत्यङ्कुशमप्रसह्यम्।&lt;br&gt;&#xA;रामौपवाह्यं रुचिरं ददर्श शत्रुञ्जयं नागमुदग्रकायम् ॥ 2.15.47 ॥&lt;br&gt;&#xA;स्वलङ्कृतान् साश्वरथान् सकुञ्जरानमात्यमुख्यान् शतशश्च वल्लभान्।&lt;br&gt;&#xA;व्यापोह्य सूतः सहितान् समन्ततः समृद्धमन्तःपुरमाविवेश ॥ 2.15.48 ॥&lt;br&gt;&#xA;तदद्रिकूटाचलमेघसन्निभं महाविमानोत्तमवेश्मसङ्घवत्।&lt;br&gt;&#xA;अवार्यमाणः प्रविवेश सारथिः प्रभूतरत्नं मकरो यथार्णवम् ॥ 2.15.49 ॥&lt;/p&gt;</description>
    </item>
    <item>
      <title>०१६ रामप्रस्थानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/016_rAmaprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/016_rAmaprasthAnam/</guid>
      <description>&lt;p&gt;स तदन्तःपुरद्वारं समतीत्य जनाकुलम्।&lt;br&gt;&#xA;प्रविविक्तां ततः कक्ष्यामाससाद पुराणवित् ॥ 2.16.1 ॥&lt;br&gt;&#xA;प्रासकार्मुकबिभ्रद्भिर्युवभिर्मृष्टकुण्डलैः।&lt;br&gt;&#xA;अप्रमादिभिरेकाग्रैः स्वनुरक्तैरधिष्ठिताम् ॥ 2.16.2 ॥&lt;br&gt;&#xA;तत्र काषायिणो वृद्धान् वेत्रपाणीन् स्वलङ्कृतान्।&lt;br&gt;&#xA;ददर्श विष्ठितान् द्वारि स्त्र्यध्यक्षान् सुसमाहितान् ॥ 2.16.3 ॥&lt;br&gt;&#xA;ते समीक्ष्य समायान्तं रामप्रियचिकीर्षवः।&lt;br&gt;&#xA;सह सोत्पतिताः सर्वे स्वासनेभ्यः ससम्भ्रमाः ॥ 2.16.4 ॥&lt;br&gt;&#xA;तानुवाच विनीतात्मा सूतपुत्रः प्रदक्षिणः।&lt;br&gt;&#xA;क्षिप्रमाख्यात रामायसुमन्त्रो द्वारि तिष्ठति ॥ 2.16.5 ॥&lt;br&gt;&#xA;ते राममुपसङ्गम्य भर्त्तुः प्रियचिकीर्षवः।&lt;br&gt;&#xA;सहभार्याय रामाय क्षिप्रमेवाचचक्षिरे ॥ 2.16.6 ॥&lt;br&gt;&#xA;प्रतिवेदितमाज्ञाय सूतमभ्यन्तरं पितुः।&lt;br&gt;&#xA;तत्रैवानाययामास राघवप्रियकाम्यया ॥ 2.16.7 ॥&lt;br&gt;&#xA;तं वैश्रवणसङ्काशमुपविष्टं स्वलङ्कृतम्।&lt;br&gt;&#xA;ददर्श सूतः पर्य्यङ्के सौवर्णे सोत्तरच्छदे ॥ 2.16.8 ॥&lt;br&gt;&#xA;वराहरुधिराभेण शुचिना च सुगन्धिना।&lt;br&gt;&#xA;अनुलिप्तं परार्ध्येन चन्दनेन परन्तपम् ॥ 2.16.9 ॥&lt;br&gt;&#xA;स्थितया पार्श्वतश्चापि वालव्यजनहस्तया।&lt;br&gt;&#xA;उपेतं सीतया भूयश्चित्रया शशिनं यथा ॥ 2.16.10 ॥&lt;br&gt;&#xA;त तपन्तमिवादित्यमुपपन्नं स्वतेजसा।&lt;br&gt;&#xA;ववन्दे वरदं वन्दी विनयज्ञो विनीतवत् ॥ 2.16.11 ॥&lt;br&gt;&#xA;प्राञ्जलिस्तु सुखं पृष्ट्वा विहारशयनासने।&lt;br&gt;&#xA;राजपुत्रमुवाचेदं सुमन्त्रो राजसत्कृतः ॥ 2.16.12 ॥&lt;br&gt;&#xA;कौसल्या सुप्रजा राम पिता त्वां द्रष्टुमिच्छति।&lt;br&gt;&#xA;महिष्या सह कैकेय्या गम्यतां तत्र मा चिरम् ॥ 2.16.13 ॥&lt;br&gt;&#xA;एवमुक्तस्तु संहृष्टो नरसिंहो महाद्युतिः।&lt;br&gt;&#xA;ततः सम्मानयामास सीतामिदमुवाच ह ॥ 2.16.14 ॥&lt;br&gt;&#xA;देवि देवश्च देवी च समागम्य मदन्तरे।&lt;br&gt;&#xA;मन्त्रयेते ध्रुवं किञ्चिदमिषेचनसंहितम् ॥ 2.16.15 ॥&lt;br&gt;&#xA;लक्षयित्वा ह्यभिप्रायं प्रियकामा सुदक्षिणा।&lt;br&gt;&#xA;सञ्चोदयति राजानं मदर्थं मदिरेक्षणे ॥ 2.16.16 ॥&lt;br&gt;&#xA;सा प्रहृष्टा महाराजं हितकामानुवर्त्तिनी।&lt;br&gt;&#xA;जननी चार्थकामा मे केकयाधिपतेः सुता ॥ 2.16.17 ॥&lt;br&gt;&#xA;दिष्ट्या खलु महाराजो महिष्या प्रियया सह।&lt;br&gt;&#xA;सुमन्त्रं प्राहिणोद्दूतमर्थकामकरं मम ॥ 2.16.18 ॥&lt;br&gt;&#xA;यादृशी परिषत्तत्र तादृशो दूत आगतः।&lt;br&gt;&#xA;ध्रुवमद्यैव मां राजा यौवराज्येऽभिषेक्ष्यति ॥ 2.16.19 ॥&lt;br&gt;&#xA;हन्त शीघ्रमितो गत्वा द्रक्ष्यामि च महीपतिम्।&lt;br&gt;&#xA;सह त्वं परिवारेण सुखमास्व रमस्व च ॥ 2.16.20 ॥&lt;br&gt;&#xA;पतिसम्मानिता सीता भर्त्तारमसितेक्षणा।&lt;br&gt;&#xA;आद्वारमनुवव्राज मङ्गलान्यभिदध्युषी ॥ 2.16.21 ॥&lt;br&gt;&#xA;राज्यं द्विजातिभिर्जुष्टं राजसूयाभिषेचनम्।&lt;br&gt;&#xA;कर्तुमर्हति ते राजा वासवस्येव लोककृत् ॥ 2.16.22 ॥&lt;br&gt;&#xA;दीक्षितं व्रतसम्पन्नं वराजिनधरं शुचिम्।&lt;br&gt;&#xA;कुरङ्गश्रृङ्गपाणिं च पश्यन्ती त्वां भजाम्यहम् ॥ 2.16.23 ॥&lt;br&gt;&#xA;पूर्वां दिशं वज्रधरो दक्षिणां पातु ते यमः।&lt;br&gt;&#xA;वरुणः पश्चिमामाशां धनेशस्तूत्तरां दिशम् ॥ 2.16.24 ॥&lt;br&gt;&#xA;अथ सीतामनुज्ञाप्य कृतकौतुकमङ्गलः।&lt;br&gt;&#xA;निश्चक्राम सुमन्त्रेण सह रामो निवेशनात् ॥ 2.16.25 ॥&lt;br&gt;&#xA;पर्वतादिव निष्क्रम्य सिंहो गिरिगुहाशयः।&lt;br&gt;&#xA;लक्ष्मणं द्वारि सोपश्यत् प्रह्वाञ्जिलिपुटं स्थितम् ॥ 2.16.26 ॥&lt;br&gt;&#xA;अथ मध्यमकक्ष्यायां समागम्य सुहृज्जनैः।&lt;br&gt;&#xA;स सर्वानर्थिनो दृष्ट्वा समेत्य प्रतिनन्द्य च ॥ 2.16.27 ॥&lt;br&gt;&#xA;ततः पावकसङ्काशमारुरोह रथोत्तमम्।&lt;br&gt;&#xA;वैयाघ्रं पुरुषव्याघ्रो रजतं राजनन्दनः ॥ 2.16.28 ॥&lt;br&gt;&#xA;मेघनादमसम्बाधं मणिहेमविभूषितम्।&lt;br&gt;&#xA;मुष्णन्तमिव चक्षूंषि प्रभया सूर्यवर्चसम् ॥ 2.16.29 ॥&lt;br&gt;&#xA;हरियुक्तं सहस्राक्षो रथमिन्द्र इवाशुगम्।&lt;br&gt;&#xA;प्रययौ तूर्णमास्थाय राघवो ज्वलितः श्रिया ॥ 2.16.30 ॥&lt;br&gt;&#xA;स पर्जन्य इवाकाशे स्वनवानभिनादयन्।&lt;br&gt;&#xA;निकेतान्निर्ययौ श्रीमान् महेन्द्रादिव चन्द्रमाः ॥ 2.16.31 ॥&lt;br&gt;&#xA;छत्रचामरपाणिस्तु लक्ष्मणो राघवानुजः।&lt;br&gt;&#xA;जुगोप भ्रातरं भ्राता रथमास्थाय पृष्टतः ॥ 2.16.32 ॥&lt;br&gt;&#xA;ततो हलहलाशब्दस्तुमुलः समजायत।&lt;br&gt;&#xA;तस्य निष्क्रममाणस्य जनौघस्य समन्ततः ॥ 2.16.33 ॥&lt;br&gt;&#xA;ततो हयवरा मुख्या नागाश्च गिरिसन्निभाः।&lt;br&gt;&#xA;अनुजग्मुस्तदा रामं शतशोऽथ सहस्रशः ॥ 2.16.34 ॥&lt;br&gt;&#xA;अग्रतश्चास्य सन्नद्धाश्चन्दनागरुरूषिताः।&lt;br&gt;&#xA;खड्गचापधराः शूरा जग्मुराशंसवो जनाः ॥ 2.16.35 ॥&lt;br&gt;&#xA;ततो वादित्रशब्दास्तु स्तुतिशब्दास्तु वन्दिनाम्।&lt;br&gt;&#xA;सिंहनादाश्च शूराणां तथा शुश्रुविरे पथि ॥ 2.16.36 ॥&lt;br&gt;&#xA;हर्म्यवातायनस्थाभिर्भूषिताभिस्समन्ततः।&lt;br&gt;&#xA;कीर्य्यमाणः सुपुष्पौघैर्ययौ स्त्रीभिररिन्दमः ॥ 2.16.37 ॥&lt;br&gt;&#xA;रामं सर्वानवद्याङ्ग्यो रामपिप्रीषया ततः।&lt;br&gt;&#xA;वचोभिरग्र्यैर्हर्म्यस्थाः क्षितिस्थाश्च ववन्दिरे ॥ 2.16.38 ॥&lt;br&gt;&#xA;नूनं नन्दति ते माता कौसल्या मातृनन्दन।&lt;br&gt;&#xA;पश्यन्ती सिद्धयात्रं त्वां पित्र्यं राज्यमवस्थितम् ॥ 2.16.39 ॥&lt;br&gt;&#xA;सर्वसीमन्तिनीभ्यश्च सीतां सीमन्तिनीवराम्।&lt;br&gt;&#xA;अमन्यन्त हि ता नार्यो रामस्य हृदयप्रियाम् ॥ 2.16.40 ॥&lt;br&gt;&#xA;तया सुचरितं देव्या पुरा नूनं महत्तपः।&lt;br&gt;&#xA;रोहिणीव शशाङ्केन रामसंयोगमाप या ॥ 2.16.41 ॥&lt;br&gt;&#xA;इति प्रासाद शृङ्गेषु प्रमदाभिर्नरोत्तमः।&lt;br&gt;&#xA;शुश्राव राजमार्गस्थः प्रिया वाच उदाहृताः ॥ 2.16.42 ॥&lt;br&gt;&#xA;स राघवस्तत्र कथाप्रपञ्चान् शुश्राव लोकस्य समागतस्य।&lt;br&gt;&#xA;आत्माधिकारा विविधाश्च वाचः प्रहृष्टरूपस्य पुरो जनस्य ॥ 2.16.43 ॥&lt;br&gt;&#xA;एष श्रियं गच्छति राघवोऽद्य राजप्रसादाद्विपुलां गमिष्यन्।&lt;br&gt;&#xA;एते वयं सर्वसमृद्धकामा एषामयं नो भविता प्रशास्ता ॥ 2.16.44 ॥&lt;br&gt;&#xA;लाभो जनस्यास्य यदेष सर्वं प्रपत्स्यते राष्ट्रमिदं चिराय।&lt;br&gt;&#xA;न ह्यप्रियं किञ्चन जातु कश्चित् पश्येन्न दुःखं मनुजाधिपेऽस्मिन् ॥ 2.16.45 ॥&lt;br&gt;&#xA;स घोषवद्भिश्च हयैर्मतङ्गजैः पुरस्सरैः स्वस्तिकसूतमागधैः।&lt;br&gt;&#xA;महीयमानः प्रवरैश्च वादकैरभिष्टुतो वैश्रवणो यथा ययौ ॥ 2.16.46 ॥&lt;br&gt;&#xA;करेणुमातङ्गरथाश्वसङ्कुलं महाजनौघप्रतिपूर्णचत्वरम्।&lt;br&gt;&#xA;प्रभूतरत्नं बहुपण्यसञ्चयं ददर्श रामो रुचिरं महापथम् ॥ 2.16.47 ॥&lt;/p&gt;</description>
    </item>
    <item>
      <title>०१७ रामागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/017_rAmAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/017_rAmAgamanam/</guid>
      <description>&lt;p&gt;पताकाध्वजसम्पन्नं महार्हागरुधूपितम्।&lt;br&gt;&#xA;अपश्यन्नगरं श्रीमान्नानाजनसमाकुलम् ॥ 2.17.1 ॥&lt;br&gt;&#xA;स गृहैरभ्रसङ्काशैः पाण्डरैरुपशोभितम्।&lt;br&gt;&#xA;राजमार्गं ययौ रामो मध्येनागरुधूपितम् ॥ 2.17.2 ॥&lt;br&gt;&#xA;चन्दनानां च मुख्यानामगरूणां च सञ्चयैः।&lt;br&gt;&#xA;उत्तमानां च गन्धानां क्षौमकौशाम्बरस्य च ॥ 2.17.3 ॥&lt;br&gt;&#xA;अविद्धाभिश्च मुक्ताभिरुत्तमैः स्फाटिकैरपि।&lt;br&gt;&#xA;शोभमानमसम्बाधैस्तं राजपथमुत्तमम् ॥ 2.17.4 ॥&lt;br&gt;&#xA;संवृतं विविधैः पण्यैर्भक्ष्यैरुच्चावचैरपि।&lt;br&gt;&#xA;ददर्श तं राजपथं दिवि देवपथं यथा ॥ 2.17.5 ॥&lt;br&gt;&#xA;दध्यक्षतहविर्लाजैर्धूपैरगरुचन्दनैः।&lt;br&gt;&#xA;नानामाल्योपगन्धैश्च सदाभ्यर्चितचत्वरम् ॥ 2.17.6 ॥&lt;br&gt;&#xA;आशीर्वादान् बहून् शृण्वन् सुहृद्भिः समुदीरितान्।&lt;br&gt;&#xA;यथार्हं चापि सम्पूज्य सर्वानेव नरान् ययौ ॥ 2.17.7 ॥&lt;br&gt;&#xA;पितामहैराचरितं तथैव प्रपितामहैः।&lt;br&gt;&#xA;अद्योपादाय तं मार्गमभिषिक्तोऽनुपालय ॥ 2.17.8 ॥&lt;br&gt;&#xA;यथा स्म लालिताः पित्रा यथा पूर्वैः पितामहैः।&lt;br&gt;&#xA;ततः सुखतरं रामे वत्स्यामस्सति राजनि ॥ 2.17.9 ॥&lt;br&gt;&#xA;अलमद्य हि भुक्तेन परमार्थैरलं च नः।&lt;br&gt;&#xA;यथा पश्याम निर्यान्तं रामं राज्ये प्रतिष्ठितम् ॥ 2.17.10 ॥&lt;br&gt;&#xA;ततो हि नः प्रियतरं नान्यत् किञ्चिद्भविष्यति।&lt;br&gt;&#xA;यथाभिषेको रामस्य राज्येनामिततेजसः ॥ 2.17.11 ॥&lt;br&gt;&#xA;एताश्चान्याश्च सुहृदामुदासीनः कथाः शुभाः।&lt;br&gt;&#xA;आत्मसम्पूजनीः शृण्वन् ययौ रामो महापथम् ॥ 2.17.12 ॥&lt;br&gt;&#xA;न हि तस्मान्मनः कश्चिच्चक्षुषी वा नरोत्तमात्।&lt;br&gt;&#xA;नरः शक्नोत्यपाक्रष्टुमतिक्रान्तेऽपि राघवे ॥ 2.17.13 ॥&lt;br&gt;&#xA;यश्च रामं न पश्येत्तु यं च रामो न पश्यति।&lt;br&gt;&#xA;निन्दितः स वसेल्लोके स्वात्माप्येनं विगर्हते ॥ 2.17.14 ॥&lt;br&gt;&#xA;सर्वेषां हि स धर्मात्मा वर्णानां कुरुते दयाम्।&lt;br&gt;&#xA;चतुर्णां हि वयस्स्थानां तेन ते तमनुव्रताः ॥ 2.17.15 ॥&lt;br&gt;&#xA;चतुष्पथान् देवपथांश्चैत्यान्यायतनानि च।&lt;br&gt;&#xA;प्रदक्षिणं परिहरन् जगाम नृपतेः सुतः ॥ 2.17.16 ॥&lt;br&gt;&#xA;स राजकुलमासाद्य मेघसङ्घोपमैः शुभैः।&lt;br&gt;&#xA;प्रासादश्रृङ्गैर्विविधैः कैलासशिखरोपमैः ॥ 2.17.17 ॥&lt;br&gt;&#xA;आवारयद्भिर्गगनं विमानैरिव पाण्डरैः।&lt;br&gt;&#xA;वर्द्धमानगृहैश्चापि रत्नजालपरिष्कृतैः ॥ 2.17.18 ॥&lt;br&gt;&#xA;तत्पृथिव्यां गृहवरं महेन्द्रभवनोपमम्।&lt;br&gt;&#xA;राजपुत्रः पितुर्वेश्म प्रविवेश श्रिया ज्वलन् ॥ 2.17.19 ॥&lt;br&gt;&#xA;स कक्ष्या धन्विभिर्गुप्तास्तिस्रोऽतिक्रम्य वाजिभिः।&lt;br&gt;&#xA;पदातिरपरे कक्ष्ये द्वे जगाम नरोत्तमः ॥ 2.17.20 ॥&lt;br&gt;&#xA;स सर्वाः समतिक्रम्य कक्ष्यादशरथात्मजः।&lt;br&gt;&#xA;सन्निवर्त्त्य जनं सर्वं शुद्धान्तं पुनरभ्यगात् ॥ 2.17.21 ॥&lt;br&gt;&#xA;ततः प्रविष्टे पितुरन्तिकं तदा जनः स सर्वोमुदितो नृपात्मजे।&lt;br&gt;&#xA;प्रतीक्षते तस्य पुनर्विनिर्गमं यथोदयं चन्द्रमसः सरित्पतिः ॥ 2.17.22 ॥&lt;/p&gt;</description>
    </item>
    <item>
      <title>०१८ रामेण दशरथसान्त्वनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/018_rAmeNa_dasharathasAntvanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/2_ayodhyAkANDam/02-kaikayI-vighnaH/018_rAmeNa_dasharathasAntvanam/</guid>
      <description>&lt;p&gt;स ददर्शासने रामो निषण्णं पितरं शुभे।&lt;br&gt;&#xA;कैकेयीसहितं दीनं मुखेन परिशुष्यता ॥ 2.18.1 ॥&lt;br&gt;&#xA;स पितुश्चरणौ पूर्वमभिवाद्य विनीतवत्।&lt;br&gt;&#xA;ततो ववन्दे चरणौ कैकेय्याः सुसमाहितः ॥ 2.18.2 ॥&lt;br&gt;&#xA;रामेत्युक्त्वा च वचनं बाष्पपर्याकुलेक्षणः।&lt;br&gt;&#xA;शशाक नृपतिर्दीनो नेक्षितुं नाभिभाषितुम् ॥ 2.18.3 ॥&lt;br&gt;&#xA;तदपूर्वं नरपतेर्दृष्ट्वा रूपं भयावहम्।&lt;br&gt;&#xA;रामोऽपि भयमापन्नः पदा स्पृष्ट्वेव पन्नगम् ॥ 2.18.4 ॥&lt;br&gt;&#xA;इन्द्रियैरप्रहृष्टैस्तं शोकसन्तापकर्शितम्।&lt;br&gt;&#xA;निश्वसन्तं महाराजं व्यथिताकुलचेतसम् ॥ 2.18.5 ॥&lt;br&gt;&#xA;ऊर्मिमालिनमक्षोभ्यं क्षुभ्यन्तमिव सागरम्।&lt;br&gt;&#xA;उपप्लुतमिवादित्यमुक्तानृतमृषिं यथा ॥ 2.18.6 ॥&lt;br&gt;&#xA;अचिन्त्यकल्पं हि पितुस्तं शोकमुपधारयन्।&lt;br&gt;&#xA;बभूव संरब्धतरः समुद्र इव पर्वणि ॥ 2.18.7 ॥&lt;br&gt;&#xA;चिन्तयामास च तदा रामः पितृहितेरतः।&lt;br&gt;&#xA;किं स्विदद्यैव नृपतिर्न मां प्रत्यभिनन्दति ॥ 2.18.8 ॥&lt;br&gt;&#xA;अन्यदा मां पिता दृष्ट्वा कुपितोऽपि प्रसीदति।&lt;br&gt;&#xA;तस्य मामद्य सम्प्रेक्ष्य किमायासः प्रवर्तते ॥ 2.18.9 ॥&lt;br&gt;&#xA;स दीन इव शोकार्त्तो विषण्णवदनद्युतिः।&lt;br&gt;&#xA;कैकेयीमभिवाद्यैव रामो वचनमब्रवीत् ॥ 2.18.10 ॥&lt;br&gt;&#xA;कच्चिन्मया नापराद्धमज्ञानाद्येन मे पिता।&lt;br&gt;&#xA;कुपितस्तन्ममाचक्ष्व त्वं चैवैनं प्रसादय ॥ 2.18.11 ॥&lt;br&gt;&#xA;अप्रसन्नमनाः किं नु सदा मां प्रति वत्सलः।&lt;br&gt;&#xA;विवर्णवदनो दीनो न हि मामभिभाषते ॥ 2.18.12 ॥&lt;br&gt;&#xA;शारीरो मानसो वापि कच्चिदेनं न बाधते।&lt;br&gt;&#xA;सन्तापो वाभितापो वा दुर्ल्लभं हि सदा सुखम् ॥ 2.18.13 ॥&lt;br&gt;&#xA;कच्चिन्न किञ्चिद्भरते कुमारे प्रियदर्शने।&lt;br&gt;&#xA;शत्रुध्ने वा महासत्त्वे मातॄणां वा ममाशुभम् ॥ 2.18.14 ॥&lt;br&gt;&#xA;अतोषयन्महाराजमकुर्वन् वा पितुर्वचः।&lt;br&gt;&#xA;मुहूर्त्तमपि नेच्छेयं जीवितुं कुपिते नृपे ॥ 2.18.15 ॥&lt;br&gt;&#xA;यतोमूलं नरः पश्येत् प्रादुर्भावमिहात्मनः।&lt;br&gt;&#xA;कथं तस्मिन्न वर्त्तेत प्रत्यक्षे सति दैवते ॥ 2.18.16 ॥&lt;br&gt;&#xA;कच्चित्ते परुषं किञ्चिदभिमानात् पिता मम।&lt;br&gt;&#xA;उक्तो भवत्या कोपेन यत्रास्य लुलितं मनः ॥ 2.18.17 ॥&lt;br&gt;&#xA;एतदाचक्ष्व मे देवि तत्त्वेन परिपृच्छतः।&lt;br&gt;&#xA;किन्निमित्तमपूर्वोऽयं विकारो मनुजाधिपे ॥ 2.18.18 ॥&lt;br&gt;&#xA;एवमुक्ता तु कैकेयी राघवेण महात्मना।&lt;br&gt;&#xA;उवाचेदं सुनिर्लज्जा धृष्टमात्महितं वचः ॥ 2.18.19 ॥&lt;br&gt;&#xA;न राजा कृपितो राम व्यसनं नास्य किञ्चन।&lt;br&gt;&#xA;किञ्चिन्मनोगतं त्वस्य त्वद्भयान्नाभिभाषते ॥ 2.18.20 ॥&lt;br&gt;&#xA;प्रियं त्वामप्रियं वक्तुं वाणी नास्योपवर्तते।&lt;br&gt;&#xA;तदवश्यं त्वया कार्यं यदनेनाश्रुतं मम ॥ 2.18.21 ॥&lt;br&gt;&#xA;एष मह्यं वरं दत्त्वा पुरा मामभिपूज्य च।&lt;br&gt;&#xA;स पश्चात्तप्यते राजा यथान्यः प्राकृतस्तथा ॥ 2.18.22 ॥&lt;br&gt;&#xA;अतिसृज्य ददानीति वरं मम विशाम्पतिः।&lt;br&gt;&#xA;स निरर्थं गतजले सेतुं बन्धितुमिच्छति ॥ 2.18.23 ॥&lt;br&gt;&#xA;धर्ममूलमिदं राम विदितं च सतामपि।&lt;br&gt;&#xA;तत्सत्यं न त्यजेद्राजा कुपितस्त्वत्कृते यथा ॥ 2.18.24 ॥&lt;br&gt;&#xA;यदि तद्वक्ष्यते राजा शुभं वा यदि वाशुभम्।&lt;br&gt;&#xA;करिष्यसि ततः सर्वमाख्यास्यामि पुनस्त्वहम् ॥ 2.18.25 ॥&lt;br&gt;&#xA;यदि त्वभिहितं राज्ञा त्वयि तन्न विपत्स्यते।&lt;br&gt;&#xA;ततोऽहमभिधास्यामि न ह्येष त्वयि वक्ष्यति ॥ 2.18.26 ॥&lt;br&gt;&#xA;एतत्तु वचनं श्रुत्वा कैकेय्या समुदाहृतम्।&lt;br&gt;&#xA;उवाच व्यथितो रामस्तां देवीं नृपसन्निधौ ॥ 2.18.27 ॥&lt;br&gt;&#xA;अहं हि वचनाद्राज्ञः पतेयमपि पावके।&lt;br&gt;&#xA;भक्षयेयं विषं तीक्ष्णं मज्जेयमपि चार्णवे ॥ 2.18.28 ॥&lt;br&gt;&#xA;नियुक्तो गुरुणा पित्रा नृपेण च हितेन च ॥ 2.18.29 ॥&lt;br&gt;&#xA;तद्ब्रूहि वचनं देवि राज्ञो यदभिकाङ्क्षितम्।&lt;br&gt;&#xA;करिष्ये प्रतिजाने च रामोद्विर्नाभिभाषते ॥ 2.18.30 ॥&lt;br&gt;&#xA;तमार्जवसमायुक्तमनार्या सत्यवादिनम्।&lt;br&gt;&#xA;उवाच रामं कैकेयी वचनं भृशदारुणम् ॥ 2.18.31 ॥&lt;br&gt;&#xA;पुरा दैवासुरे युद्धे पित्रा ते मम राघव।&lt;br&gt;&#xA;रक्षितेन वरौ दत्तौ सशल्येन महारणे ॥ 2.18.32 ॥&lt;br&gt;&#xA;तत्र मे याचितो राजा भरतस्याभिषेचनम्।&lt;br&gt;&#xA;गमनं दण्डकारण्ये तव चाद्यैव राघव ॥ 2.18.33 ॥&lt;br&gt;&#xA;यदि सत्यप्रतिज्ञां त्वं पितरं कर्तुमिच्छसि।&lt;br&gt;&#xA;आत्मानं नरश्रेष्ठ मम वाक्यमिदं शृणु ॥ 2.18.34 ॥&lt;br&gt;&#xA;सन्निदेशे पितुस्तिष्ठ यथाऽनेन प्रतिश्रुतम्।&lt;br&gt;&#xA;त्वयारण्यं प्रवेष्टव्यं नव वर्षाणि पञ्च च ॥ 2.18.35 ॥&lt;br&gt;&#xA;भरतस्त्वभिषिच्येत यदेतदभिषेचनम्।&lt;br&gt;&#xA;त्वदर्थे विहितं राज्ञा तेन सर्वेण राघव ॥ 2.18.36 ॥&lt;br&gt;&#xA;सप्त सप्त च वर्षाणि दण्डकारण्यमाश्रितः।&lt;br&gt;&#xA;अभिषेकमिमं त्यक्त्वा जटाजिनधरो वस ॥ 2.18.37 ॥&lt;br&gt;&#xA;भरतः कोसलपुरे प्रशास्तु वसुधामिमाम्।&lt;br&gt;&#xA;नानारत्नसमाकीर्णां सवाजिरथकुञ्जराम् ॥ 2.18.38 ॥&lt;br&gt;&#xA;एतेन त्वां नरेन्द्रोऽयं कारुण्येन समाप्लुतः।&lt;br&gt;&#xA;शोकसङ्क्लिष्टवदनो न शक्नोति निरीक्षितुम् ॥ 2.18.39 ॥&lt;br&gt;&#xA;एतत् कुरु नरेन्द्रस्य वचनं रघुनन्दन।&lt;br&gt;&#xA;सत्येन महता राम तारयस्व नरेश्वरम् ॥ 2.18.40 ॥&lt;br&gt;&#xA;इतीव तस्यां परुषं वदन्त्यां न चैव रामः प्रविवेश शोकम्।&lt;br&gt;&#xA;प्रविव्यथे चापि महानुभावो राजा तु पुत्रव्यसनाभितप्तः ॥ 2.18.41 ॥&lt;/p&gt;</description>
    </item>
  </channel>
</rss>
