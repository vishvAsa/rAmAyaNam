<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५-सीतान्वेषणम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/</link>
    <description>Recent content in &#43;०५-सीतान्वेषणम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/index.xml" rel="self" type="application/rss+xml" />
    <item>
      <title>०५७ रामेण दुर्निमित्तदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/057_rAmeNa_durnimittadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/057_rAmeNa_durnimittadarshanam/</guid>
      <description>&lt;p&gt;राक्षसं मृगरूपेण चरन्तं कामरूपिणम्।&lt;br&gt;&#xA;निहत्य रामो मारीचं तूर्णं पथि निवर्तते ॥ 3.57.1 ॥&lt;br&gt;&#xA;तस्य सन्त्वरमाणस्य द्रष्टुकामस्य मौथिलीम्।&lt;br&gt;&#xA;क्रूरस्वनोऽथ गोमायुर्विननादास्य पृष्ठतः ॥ 3.57.2 ॥&lt;br&gt;&#xA;स तस्य स्वरमाज्ञाय दारुणं रोमहर्षणम्।&lt;br&gt;&#xA;चिन्तयामास गोमायोः स्वरेण परिशङ्कितः ॥ 3.57.3 ॥&lt;br&gt;&#xA;अशुभं बत मन्येऽहं गोमायुर्वाश्यते यथा।&lt;br&gt;&#xA;स्वस्ति स्यादपि वैदेह्या राक्षसैर्भक्षणं विना ॥ 3.57.4 ॥&lt;br&gt;&#xA;मारीचेन तु विज्ञाय स्वरमालम्ब्य मामकम्।&lt;br&gt;&#xA;विक्रुष्टं मृगरुपेण लक्ष्मणः शृणुयाद्यदि ॥ 3.57.5 ॥&lt;br&gt;&#xA;स सौमित्रिः स्वरं श्रुत्वा तां च हित्वा च मैथिलम्।&lt;br&gt;&#xA;तयैव प्रहितः क्षिप्रं मत्सकाशमिहैष्यति ॥ 3.57.6 ॥&lt;br&gt;&#xA;राक्षसैः सहितैर्नूनं सीताया ईप्सितो वधः।&lt;br&gt;&#xA;काञ्चनश्च मृगो भूत्वा व्यपनीयाश्रमात्तु माम् ॥ 3.57.7 ॥&lt;br&gt;&#xA;दूरं नीत्वा तु मारीचो राक्षसोऽभूच्छराहतः।&lt;br&gt;&#xA;हा लक्ष्मण हतोऽस्मीति यद्वाक्यं व्याजहार च ॥ 3.57.8 ॥&lt;br&gt;&#xA;अपि स्वस्ति भवेत्ताभ्यां रहिताभ्यां महावने।&lt;br&gt;&#xA;जनस्थाननिमित्तं हि कृतवैरोऽस्मि राक्षसैः ॥ 3.57.9 ॥&lt;br&gt;&#xA;निमित्तानि च घोराणि दृश्यन्तेऽद्य बहूनि च।&lt;br&gt;&#xA;इत्येवं चिन्तयन् रामः श्रुत्वा गोमायुनिःस्वनम् ॥ 3.57.10 ॥&lt;br&gt;&#xA;आत्मनश्चापनयनान्मृगरूपेण रक्षसा।&lt;br&gt;&#xA;आजगम जनस्थानं राघवः परिशङ्कितः ॥ 3.57.11 ॥&lt;br&gt;&#xA;तं दीनमनसो दीनमासेदुर्मृगपक्षिणः।&lt;br&gt;&#xA;सव्यं कृत्वा महात्मानं घोरांश्च ससृजुः स्वरान् ॥ 3.57.12 ॥&lt;br&gt;&#xA;तानि दृष्ट्वा निमित्तानि महाघोराणि राघवः।&lt;br&gt;&#xA;न्यवर्तताथ त्वरितो जवेनाश्रममात्मनः ॥ 3.57.13 ॥&lt;br&gt;&#xA;आजगाम जनस्थानं चिन्तयन्नेव राघवः।&lt;br&gt;&#xA;ततो लक्ष्मणमायान्तं ददर्श विगतप्रभम् ॥ 3.57.14 ॥&lt;br&gt;&#xA;ततोऽविदूरे रामेण समीयाय स लक्ष्मणः।&lt;br&gt;&#xA;विषण्णः सुविषण्णेन दुःखितो दुःखभागिना ॥ 3.57.15 ॥&lt;br&gt;&#xA;सञ्जगर्हेऽथ तं भ्राता ज्येष्ठो लक्ष्मणमागतम्।&lt;br&gt;&#xA;विहाय सीतां विजने वने राक्षससेविते ॥ 3.57.16 ॥&lt;br&gt;&#xA;गृहीत्वा च करं सव्यं लक्ष्मणं रघुनन्दनः।&lt;br&gt;&#xA;उवाच मधुरोदर्कमिदं परुषमार्तिमत् ॥ 3.57.17 ॥&lt;br&gt;&#xA;अहो लक्ष्मण गह्यं ते कृतं यस्त्वं विहाय ताम्।&lt;br&gt;&#xA;सीतामिहागतः सौम्य कञ्चित् स्वस्ति भवेदिह ॥ 3.57.18 ॥&lt;br&gt;&#xA;न मेऽस्ति संशयो वीर सर्वथा जनकात्मजा।&lt;br&gt;&#xA;विनष्टा भक्षिता वापि राक्षसैर्वनचारिभिः ॥ 3.57.19 ॥&lt;br&gt;&#xA;अशुभान्येव भूयिष्ठं यथा प्रादुर्भवन्ति मे ॥ 3.57.20 ॥&lt;br&gt;&#xA;अपि लक्ष्मण सीतायाः सामग्य्रं प्राप्नुयावहे।&lt;br&gt;&#xA;जीवन्त्याः पुरुषव्याघ्र सुताया जनकस्य वै ॥ 3.57.21 ॥&lt;br&gt;&#xA;यथा वै मृगसङ्घाश्च गोमायुश्चैव भैरवम्।&lt;br&gt;&#xA;वाश्यन्ते शकुनाश्चापि प्रदीप्तामभितो दिशम् ॥ 3.57.22 ॥&lt;br&gt;&#xA;अपि स्वस्ति भवेत्तस्या राजपुत्र्या महाबल ॥ 3.57.23 ॥&lt;br&gt;&#xA;इदं हि रक्षो मृगसन्निकाशं प्रलोभ्य मां दूरमनुप्रयान्तम्।&lt;br&gt;&#xA;हतं कथञ्चिन्महता श्रमेण स राक्षसोऽभून्म्रियमाण एव ॥ 3.57.24 ॥&lt;br&gt;&#xA;मनश्च मे दीनमिहाप्रहृष्टं चक्षुश्च सव्यं कुरुते विकारम्।&lt;br&gt;&#xA;असंशयं लक्ष्मण नास्ति सीता हृता मृता वा पथि वर्तते वा ॥ 3.57.25 ॥&lt;/p&gt;</description>
    </item>
    <item>
      <title>०५८ रामशोकः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/058_rAmashokaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/058_rAmashokaH/</guid>
      <description>&lt;p&gt;स दृष्ट्वा लक्ष्मणं दीनं शून्ये दशरथात्मजः।&lt;br&gt;&#xA;पर्यपृच्छत धर्मात्मा वैदेहीमागतं विना ॥ 3.58.1 ॥&lt;br&gt;&#xA;प्रस्थितं दण्डकारण्यं या मामनुजगाम ह।&lt;br&gt;&#xA;क्व सा लक्ष्मण वैदेही यां हित्वा त्वमिहागतः ॥ 3.58.2 ॥&lt;br&gt;&#xA;राज्यभ्रष्टस्य दीनस्य दण्डकान् परिधावतः।&lt;br&gt;&#xA;क्व सा दुःखसहाया मे वैदेही तनुमध्यमा ॥ 3.58.3 ॥&lt;br&gt;&#xA;यां विना नोत्सहे वीर मुहूर्तमपि जीवितुम्।&lt;br&gt;&#xA;क्व सा प्राणसहाया मे सीता सुरसुतोपमा ॥ 3.58.4 ॥&lt;br&gt;&#xA;पतित्वममराणां वा पृथिव्याश्चापि लक्ष्मण।&lt;br&gt;&#xA;तां विना तपनीयाभां नेच्छेयं जनकात्मजाम् ॥ 3.58.5 ॥&lt;br&gt;&#xA;कच्चिज्जीवति वैदेही प्राणैः प्रियतरा मम।&lt;br&gt;&#xA;कच्चित्प्रवाजनं सौम्य न मे मिथ्या भविष्यति ॥ 3.58.6 ॥&lt;br&gt;&#xA;सीतानिमित्तं सौमित्रे मृते मयि गते त्ययि।&lt;br&gt;&#xA;कच्चित् सकामा सुखिता कैकेयी सा भविष्यति ॥ 3.58.7 ॥&lt;br&gt;&#xA;सपुत्रराज्यां सिद्धार्थां मृतपुत्रा तपस्विनी।&lt;br&gt;&#xA;उपस्थास्यति कौसल्या कच्चित् सौम्य न केकयीम् ॥ 3.58.8 ॥&lt;br&gt;&#xA;यदि जीवति वैदेही गमिष्याम्याश्रमं पुनः।&lt;br&gt;&#xA;सुवृत्ता यदि वृत्ता सा प्राणांस्त्यक्ष्यामि लक्ष्मण ॥ 3.58.9 ॥&lt;br&gt;&#xA;यदि मामाश्रमगतं वैदेही नाभिभाषते।&lt;br&gt;&#xA;पुनः प्रहसिता सीता विनशिष्यामि लक्ष्मण ॥ 3.58.10 ॥&lt;br&gt;&#xA;ब्रूहि लक्ष्मण वैदेही यदि जीवति वा न वा।&lt;br&gt;&#xA;त्वयि प्रमत्ते रक्षोभिर्भक्षिता वा तपस्विनी ॥ 3.58.11 ॥&lt;br&gt;&#xA;सुकुमारी च बाला च नित्यं चादुःखदर्शिनी।&lt;br&gt;&#xA;मद्वियोगेन वैदेही व्यक्तं शोचति दुर्मनाः ॥ 3.58.12 ॥&lt;br&gt;&#xA;सर्वथा रक्षसा तेन जिह्मेन सुदुरात्मना।&lt;br&gt;&#xA;वदता लक्ष्मणेत्युच्चैस्तवापि जनितं भयम् ॥ 3.58.13 ॥&lt;br&gt;&#xA;श्रुतस्तु शङ्के वैदेह्या स स्वरः सदृशो मम।&lt;br&gt;&#xA;त्रस्तया प्रेषितस्त्वं च द्रष्टुं मां शीघ्रमागतः ॥ 3.58.14 ॥&lt;br&gt;&#xA;सर्वथा तु कृतं कष्टं सीतामुत्सृजता वने।&lt;br&gt;&#xA;प्रतिकर्तुं नृशंसानां रक्षसां दत्तमन्तरम् ॥ 3.58.15 ॥&lt;br&gt;&#xA;दुःखिताः खरघातेन राक्षसाः पिशिताशनाः।&lt;br&gt;&#xA;तैः सीता निहता घोरैर्भविष्यति न संशयः ॥ 3.58.16 ॥&lt;br&gt;&#xA;अहोऽस्निन् व्यसने मग्नः सर्वथा शत्रुसूदन।&lt;br&gt;&#xA;किन्न्विदानीं करिष्यामि शङ्के प्राप्तव्यमीदृशम् ॥ 3.58.17 ॥&lt;br&gt;&#xA;इति सीतां वरारोहां चन्तयन्नेव राघवः।&lt;br&gt;&#xA;आजगाम जनस्थानं त्वरया सहलक्ष्मणः ॥ 3.58.18 ॥&lt;br&gt;&#xA;विगर्हमाणोऽनुजमार्तरूपं क्षुधा श्रमाच्चैव पिपासया च।&lt;br&gt;&#xA;विनिःश्वसन् शुष्कमुखो विवर्णः प्रतिश्रयं प्राप्य समीक्ष्य शून्यम् ॥ 3.58.19 ॥&lt;br&gt;&#xA;स्वमाश्रमं सम्प्रविगाह्य वीरो विहारदेशाननुसृत्य कांश्चित्।&lt;br&gt;&#xA;एतत्तदित्येव निवासभूमौ प्रहृष्टरोमा व्यथितो बभूव ॥ 3.58.20 ॥&lt;/p&gt;</description>
    </item>
    <item>
      <title>०५९ लक्ष्मणनिन्दा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/059_laxmaNanindA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/059_laxmaNanindA/</guid>
      <description>&lt;p&gt;अथाश्रमादुपावृत्तमन्तरा रघुनन्दनः।&lt;br&gt;&#xA;परिपप्रच्छ सौमित्रिं रामो दुःखार्दितं पुनः ॥ 3.59.1 ॥&lt;br&gt;&#xA;तमुवाच किमर्थं त्वमागतोऽपास्य मैथिलीम्।&lt;br&gt;&#xA;यदा सा तव विश्वासाद्वने विरहिता मया ॥ 3.59.2 ॥&lt;br&gt;&#xA;दृष्ट्वैवाभ्यागतं त्वां मे मैथिलीं त्यज्य लक्ष्मण।&lt;br&gt;&#xA;शङ्कमानं महत्पापं यत्सत्यं व्यथितं मनः ॥ 3.59.3 ॥&lt;br&gt;&#xA;स्फुरते नयनं सव्यं बाहुश्च हुदयं च मे।&lt;br&gt;&#xA;दृष्ट्वा लक्ष्मण दूरे त्वां सीताविरहितं पथि ॥ 3.59.4 ॥&lt;br&gt;&#xA;एवमुक्तस्तु सौमित्रिर्लक्ष्मणः शुभलक्ष्मणः।&lt;br&gt;&#xA;भूयो दुःखसमाविष्टो दुःखितं राममब्रवीत् ॥ 3.59.5 ॥&lt;br&gt;&#xA;न स्वयं कामकारेण तां त्यक्वाहमिहागतः।&lt;br&gt;&#xA;प्रचोदितस्तयैवोग्रैस्त्वत्सकाशमिहागतः ॥ 3.59.6 ॥&lt;br&gt;&#xA;आर्येणेव पराक्रुष्टं हा सीते लक्ष्मणेति च।&lt;br&gt;&#xA;परित्राहीति यद्वाक्यं मैथिल्यास्तच्छ्रुतिं गतम् ॥ 3.59.7 ॥&lt;br&gt;&#xA;सा तमार्तस्वरं श्रुत्वा तव स्नेहेन मैथिली।&lt;br&gt;&#xA;गच्छ गच्छेति मामाह रुदन्ती भयविह्वला ॥ 3.59.8 ॥&lt;br&gt;&#xA;प्रचोद्यमानेन मया गच्छेति बहुशस्तया।&lt;br&gt;&#xA;प्रत्यक्ता मैथिली वाक्यमिदं त्वत्प्रत्ययान्वितम् ॥ 3.59.9 ॥&lt;br&gt;&#xA;न तत्पश्याम्यहं रक्षो यदस्य भयमावहेत्।&lt;br&gt;&#xA;निर्वृता भव नास्त्येतत्केनाप्येवमुदाहृतम् ॥ 3.59.10 ॥&lt;br&gt;&#xA;विगर्हितं च नीचं च कथमार्योऽभिधास्यति।&lt;br&gt;&#xA;त्राहीति वचनं सीते यस्त्रायेत्त्रिदशानपि ॥ 3.59.11 ॥&lt;br&gt;&#xA;किन्निमित्तं तु केनापि भ्रातुरालम्ब्य मे स्वरम्।&lt;br&gt;&#xA;राक्षसेनेरितं वाक्यं त्राहि त्राहीति शोभने ॥ 3.59.12 ॥&lt;br&gt;&#xA;विस्वरं व्याहृतं वाक्यं लक्ष्मण त्राहि मामिति।&lt;br&gt;&#xA;न भवत्या व्यथा कार्या कुनारीजनसेविता ॥ 3.59.13 ॥&lt;br&gt;&#xA;न सोऽस्ति त्रिषु लोकेषु पुमान्वै राघवं रणे।&lt;br&gt;&#xA;जातो वा जायमानो वा संयुगे यः पराजयेत् ॥ 3.59.14 ॥&lt;br&gt;&#xA;न जय्यो राघवो युद्धे देवैः शक्रपुरोगमैः ॥ 3.59.15 ॥&lt;br&gt;&#xA;एवमुक्ता तु वैदेही परिमोहितचेतना।&lt;br&gt;&#xA;उवाचाश्रूणि मुञ्चन्ती दारुणं मामिदं वचः ॥ 3.59.16 ॥&lt;br&gt;&#xA;भावो मयि तावात्यर्थं पाप एव निवेशितः।&lt;br&gt;&#xA;विनष्टे भ्रातरि प्राप्तुं न च त्वं मामवाप्स्यसि ॥ 3.59.17 ॥&lt;br&gt;&#xA;सङ्केताद्भरतेन त्वं रामं समनुगच्छसि।&lt;br&gt;&#xA;क्रोशन्तं हि यथात्यर्थं नैवमभ्यवपद्यसे ॥ 3.59.18 ॥&lt;br&gt;&#xA;रिपुः प्रच्छन्नचारी त्वं मदर्थमनुगच्छसि।&lt;br&gt;&#xA;राघवस्यान्तरप्रेप्सुस्तथैनं नाभिपद्यसे ॥ 3.59.19 ॥&lt;br&gt;&#xA;एवमुक्तो हि वैदेह्या संरब्धो रक्तलोचनः।&lt;br&gt;&#xA;क्रोधात्प्रस्फुरमाणोष्ठ आश्रमादभिनिर्गतः ॥ 3.59.20 ॥&lt;br&gt;&#xA;एवं ब्रुवाणं सौमित्रिं रामः सन्तापमोहितः।&lt;br&gt;&#xA;अब्रवीद्दुष्कृतं सौम्य तां विना यत्त्वमागतः ॥ 3.59.21 ॥&lt;br&gt;&#xA;जानन्नपि समर्थं मां रक्षसां विनिवारणे।&lt;br&gt;&#xA;अनेन क्रोधवाक्येन मैथिल्या निस्सृतो भवान् ॥ 3.59.22 ॥&lt;br&gt;&#xA;नहि ते परितुष्यामि त्यक्त्वा यद्यासि मैथिलीम्।&lt;br&gt;&#xA;क्रुद्धायाः परुषं श्रुत्वा स्त्रियाश्च त्वमिहागतः ॥ 3.59.23 ॥&lt;br&gt;&#xA;सर्वथा त्वपनीतं ते सीतया यत्प्रचोदितः।&lt;br&gt;&#xA;क्रोधस्य वशमापन्नो नाकरोः शासनं मम ॥ 3.59.24 ॥&lt;br&gt;&#xA;असौ हि राक्षसः शेते शरेणाभिहतो मया।&lt;br&gt;&#xA;मृगरूपेण येनाहमाश्रमादपवाहितः ॥ 3.59.25 ॥&lt;br&gt;&#xA;विकृष्य चापं परिधाय सायकं सलीलबाणेन च ताडितो मया।&lt;br&gt;&#xA;मार्गीं तनुं त्यज्य सविक्लवस्वरो बभूव केयूरधरः स राक्षसः ॥ 3.59.26 ॥&lt;br&gt;&#xA;शराहतेनैव तदार्तया गिरा स्वरं ममालम्ब्य सुदूरसंश्रवम्।&lt;br&gt;&#xA;उदाहृतं तद्वचनं सुदारुणं त्वमागतो येन विहाय मैथिलीम् ॥ 3.59.27 ॥&lt;/p&gt;</description>
    </item>
    <item>
      <title>०६० राम-लक्ष्मणयोः पर्णशाला-आगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/060_rAma-laxmaNayoH_parNashAlA-Agamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/060_rAma-laxmaNayoH_parNashAlA-Agamanam/</guid>
      <description>&lt;p&gt;भृशमाव्रजमानस्य तस्याधो वामलोचनम्।&lt;br&gt;&#xA;प्रास्फुरच्चास्खलद्रामो वेपथुश्चाप्यजायत् ॥ 3.60.1 ॥&lt;br&gt;&#xA;उपालक्ष्य निमित्तानि सोऽशुभानि मुहुर्मुहुः।&lt;br&gt;&#xA;अपि क्षेमं नु सीताया इति वै व्याजहार च ॥ 3.60.2 ॥&lt;br&gt;&#xA;त्वरमाणो जगामाथ सीतादर्शनलालसः।&lt;br&gt;&#xA;शून्यमावसथं दृष्ट्वा बभूवोद्विग्नमानसः ॥ 3.60.3 ॥&lt;br&gt;&#xA;उद्भ्रमन्निव वेगेन विक्षिपन् रघुनन्दनः।&lt;br&gt;&#xA;तत्र तत्रोटजस्थानमभिवीक्ष्य समन्ततः ॥ 3.60.4 ॥&lt;br&gt;&#xA;ददर्श पर्णशालां च रहितां सीतया तदा।&lt;br&gt;&#xA;श्रिया विरहितां ध्वस्तां हेमन्ते पद्मिनीमीव ॥ 3.60.5 ॥&lt;br&gt;&#xA;रुदन्तमिव वृक्षैश्च म्लानपुष्पमृगद्विजम्।&lt;br&gt;&#xA;श्रिया विहीनं विध्वस्तं सन्त्यक्तवनदेवतम् ॥ 3.60.6 ॥&lt;br&gt;&#xA;विप्रकीर्णाजिनकुशं विप्रविद्धबृसीकटम्।&lt;br&gt;&#xA;दृष्ट्वा शून्यं निजस्थानं विललाप पुनःपुनः ॥ 3.60.7 ॥&lt;br&gt;&#xA;हृता मृता वा नष्टा वा भक्षिता वा भविष्यति।&lt;br&gt;&#xA;निलीनाप्यथवा भीरुरथवा वनमाश्रिता ॥ 3.60.8 ॥&lt;br&gt;&#xA;गता विचेतुं पुष्पाणि फलान्यपि च वा पुनः।&lt;br&gt;&#xA;अथवा पद्मिनीं याता जलार्थं वा नदीं गता ॥ 3.60.9 ॥&lt;br&gt;&#xA;यत्नान्मृगयमाणस्तु नाससाद वने प्रियाम्।&lt;br&gt;&#xA;शोकरक्तेक्षणः शोकादुन्मत्त इव लक्ष्यते ॥ 3.60.10 ॥&lt;br&gt;&#xA;वृक्षाद्वृक्षं प्रधावन् स गिरेश्चाद्रिं नदान्नदीम्।&lt;br&gt;&#xA;बभूव विलपन् रामः शोकपङ्कार्णवाप्लुतः ॥ 3.60.11 ॥&lt;br&gt;&#xA;अपि कच्चित्त्वया दृष्टा सा कदम्बप्रिया प्रिया।&lt;br&gt;&#xA;कदम्ब यदि जानीषे शंस सीतां शुभाननाम् ॥ 3.60.12 ॥&lt;br&gt;&#xA;स्निग्धपल्लवसङ्काशा पीतकौशेयवासिनी।&lt;br&gt;&#xA;शंसस्व यदि वा दृष्टा बिल्व बिल्वोपमस्तनी ॥ 3.60.13 ॥&lt;br&gt;&#xA;अथवाऽर्जुन शंस त्वं प्रियां तामर्जुनप्रियाम्।&lt;br&gt;&#xA;जनकस्य सुता भीरुर्यदि जीवति वा न वा ॥ 3.60.14 ॥&lt;br&gt;&#xA;ककुभः ककुभोरूं तां व्यक्तं जानाति मैथिलीम्।&lt;br&gt;&#xA;यथा पल्लवपुष्पाढयो भाति ह्येष वनस्पतिः ॥ 3.60.15 ॥&lt;br&gt;&#xA;भ्रमरैरुपगीतश्च यथा द्रुमवरो ह्यम्।&lt;br&gt;&#xA;एष व्यक्तं विजानाति तिलकस्तिलकप्रियाम् ॥ 3.60.16 ॥&lt;br&gt;&#xA;अशोक शोकापनुद शोकोपहतचेतसम्।&lt;br&gt;&#xA;त्वन्नामानं कुरु क्षिप्रं प्रियासन्दर्शनेन माम् ॥ 3.60.17 ॥&lt;br&gt;&#xA;यदि ताल त्वया दृष्टा पक्वतालफलस्तनी।&lt;br&gt;&#xA;कथयस्व वरारोहां कारुण्यं यदि ते मयि ॥ 3.60.18 ॥&lt;br&gt;&#xA;यदि दृष्टा त्वया सीता जम्बु जम्बुफलोपमाम्।&lt;br&gt;&#xA;प्रियां यदि विजानीषे निःशङ्कं कथयस्व मे ॥ 3.60.19 ॥&lt;br&gt;&#xA;अहो त्वं कर्णिकाराद्य सुपुष्पैः शोभसे भृशम्।&lt;br&gt;&#xA;कर्णिकारप्रिया साध्वी शंस दृष्टा प्रिया यदि ॥ 3.60.20 ॥&lt;br&gt;&#xA;चूतनीपमहासालान् पनसान् कुरवान् धवान्।&lt;br&gt;&#xA;दाडिमानसनान् गत्वा दृष्ट्वा रामो महायशाः ॥ 3.60.21 ॥&lt;br&gt;&#xA;मल्लिका माधवीश्चैव चम्पकान् केतकीस्तस्था।&lt;br&gt;&#xA;पृच्छन् रामो वने भ्रान्त उन्मत्त इव लक्ष्यते ॥ 3.60.22 ॥&lt;br&gt;&#xA;अथवा मृगशावाक्षीं मृग जानासि मैथिलीम्।&lt;br&gt;&#xA;मृगविप्रेक्षणी कान्ता मृगीभिः सहिता भवेत् ॥ 3.60.23 ॥&lt;br&gt;&#xA;गज सा गजनासोरूर्यदि दृष्टा त्वया भवेत्।&lt;br&gt;&#xA;तां मन्ये विदितां तुभ्यमाख्याहि वरवारण ॥ 3.60.24 ॥&lt;br&gt;&#xA;शार्दूल यदि सा दृष्टा प्रिया चन्द्रनिभानना।&lt;br&gt;&#xA;मैथिली मम विस्रब्धं कथयस्व न ते भयम् ॥ 3.60.25 ॥&lt;br&gt;&#xA;किं धावसि प्रिये दूरं दृष्टाऽसि कमलेक्षणे।&lt;br&gt;&#xA;वृक्षैराच्छाद्य चात्मानं किं मां न प्रतिभाषसे ॥ 3.60.26 ॥&lt;br&gt;&#xA;तिष्ठ तिष्ठ वरारोहे न तेऽस्ति करुणा मयि।&lt;br&gt;&#xA;नात्यर्थं हास्यशीलाऽसि किमर्थं मामुपेक्षसे ॥ 3.60.27 ॥&lt;br&gt;&#xA;पीतकौशेयकेनासि सूचिता वरवर्णिनि।&lt;br&gt;&#xA;धावन्त्यपि मया दृष्टा तिष्ठ यद्यस्ति सौहृदम् ॥ 3.60.28 ॥&lt;br&gt;&#xA;नैव सा नूनमथवा हिंसिता चारुहासिनी।&lt;br&gt;&#xA;कृच्छ्रं प्राप्तं न मां नूनं यथोपेक्षितुमर्हति ॥ 3.60.29 ॥&lt;br&gt;&#xA;व्यक्तं सा भक्षिता बाला राक्षसैः पिशिताशनैः।&lt;br&gt;&#xA;विभज्याङ्गानि सर्वाणि मया विरहिता प्रिया ॥ 3.60.30 ॥&lt;br&gt;&#xA;नूनं तच्छुभदन्तोष्ठं सुनासं चारुकुण्डलम्।&lt;br&gt;&#xA;पूर्णचन्द्रमिव ग्रस्तं मुखं निष्प्रभतां गतम् ॥ 3.60.31 ॥&lt;br&gt;&#xA;सा हि चम्पकवर्णाभा ग्रीवा ग्रैवेयशोभिता।&lt;br&gt;&#xA;कोमला विलपन्त्यास्तु कान्ताया भक्षिता शुभा ॥ 3.60.32 ॥&lt;br&gt;&#xA;नूनं विक्षिप्यमाणौ तौ बाहू पल्लवकोमलौ।&lt;br&gt;&#xA;भक्षितौ वेपमानाग्रौ सहस्ताभरणाङ्गदौ ॥ 3.60.33 ॥&lt;br&gt;&#xA;मया विरहिता बाला रक्षसां भक्षणाय वै।&lt;br&gt;&#xA;सार्थेनेव परित्यक्ता भक्षिता बहुबान्धवा ॥ 3.60.34 ॥&lt;br&gt;&#xA;हा लक्ष्मण महाबाहो पश्यसि त्वं प्रियां क्वचित्।&lt;br&gt;&#xA;हा प्रिये क्व गता भद्रे हा सीतेति पुनःपुनः ॥ 3.60.35 ॥&lt;br&gt;&#xA;क्वचिदुद्भ्रमते वेगात् क्वचिद्विभ्रमते बलात्।&lt;br&gt;&#xA;क्वचिन्मत्त इवाभाति कान्तान्वेषणतत्परः ॥ 3.60.36 ॥&lt;br&gt;&#xA;स वनानि नदीः शैलान् गिरिप्रस्रवणानि च।&lt;br&gt;&#xA;काननानि च वेगेन भ्रमत्यपरिसंस्थितः ॥ 3.60.37 ॥&lt;br&gt;&#xA;तथा स गत्वा विपुलं महद्वनं परीत्य सर्वं त्वथ मैथिलीं प्रति।&lt;br&gt;&#xA;अनिष्ठिताशः स चकार मार्गणे पुनः प्रियायाः परमं परिश्रमम् ॥ 3.60.38 ॥&lt;/p&gt;</description>
    </item>
    <item>
      <title>०६१ सीता-अन्वेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/061_sItA-anveShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/061_sItA-anveShaNam/</guid>
      <description>&lt;p&gt;दृष्ट्वाऽऽश्रमपदं शून्यं रामो दशरथात्मजः।&lt;br&gt;&#xA;रहितां पर्णशालां च विध्वस्तान्यासनानि च ॥ 3.61.1 ॥&lt;br&gt;&#xA;अदृष्ट्वा तत्र वैदेहीं सन्निरीक्ष्य च सर्वशः।&lt;br&gt;&#xA;उवाच रामः प्राक्रुश्य प्रगृह्य रुचिरौ भुजौ ॥ 3.61.2 ॥&lt;br&gt;&#xA;क्व नु लक्ष्मण वैदेही कं वा देशमितो गता।&lt;br&gt;&#xA;केनाहृता वा सौमित्रे भक्षिता केन वा प्रिया ॥ 3.61.3 ॥&lt;br&gt;&#xA;वृक्षेणाच्छाद्य यदि मां सीते हसितुमिच्छसि।&lt;br&gt;&#xA;अलं ते हसितेनाद्य मां भजस्व सुदुःखितम् ॥ 3.61.4 ॥&lt;br&gt;&#xA;एते हीनास्त्वाया सौम्ये ध्यायन्त्यास्राविलेक्षणाः।&lt;br&gt;&#xA;सीतया रहितोऽहं वै नहि जीवामि लक्ष्मण ॥ 3.61.5 ॥&lt;br&gt;&#xA;मृतं शोकेन महता सीताहरणजेन माम्।&lt;br&gt;&#xA;परलोके महाराजो नूनं द्रक्ष्यति मे पिता ॥ 3.61.6 ॥&lt;br&gt;&#xA;कथं प्रतिज्ञां संश्रुत्य मया त्वमभियोजितः।&lt;br&gt;&#xA;अपूरयित्वा तं कालं मत्सकाशमिहागतः ॥ 3.61.7 ॥&lt;br&gt;&#xA;कामवृत्तमनार्यं मां मृषावादिनमेव च।&lt;br&gt;&#xA;धिक्त्वामिति परे लोके व्यक्तं वक्ष्यति मे पिता ॥ 3.61.8 ॥&lt;br&gt;&#xA;विवशं शोकसन्तप्तं दीनं भग्नमनोरथम्।&lt;br&gt;&#xA;मामिहोत्सृज्य करुणं कीर्तिर्नरमिवानृजुम् ॥ 3.61.9 ॥&lt;br&gt;&#xA;क्व गच्छसि वरारोहे मां नोत्सृज सुमध्यमे।&lt;br&gt;&#xA;त्वया विरहितश्चाहं मोक्ष्ये जीवितमात्मनः ॥ 3.61.10 ॥&lt;br&gt;&#xA;इतीव विलपन् रामः सीतादर्शनलालसः।&lt;br&gt;&#xA;न ददर्श सुदुःखार्तो राघवो जनकात्मजाम् ॥ 3.61.11 ॥&lt;br&gt;&#xA;अनासादयमानं तं सीतां दशराथात्मजम्।&lt;br&gt;&#xA;पङ्कमासाद्य विपुलं सीदन्तमिव कुञ्जरम् ॥ 3.61.12 ॥&lt;br&gt;&#xA;लक्ष्मणो राममत्यर्थमुवाच हितकाम्यया ॥ 3.61.13 ॥&lt;br&gt;&#xA;मा विषादं महाबाहो कुरु यत्नं मया सह।&lt;br&gt;&#xA;इदं च हि वनं शूर बहुकन्दरशोभितम् ॥ 3.61.14 ॥&lt;br&gt;&#xA;प्रियकाननसञ्चारा वनोन्मत्ता च मैथिली।&lt;br&gt;&#xA;सा वनं वा प्रविष्टा स्यान्नलिनीं वा सुपुष्पिताम् ॥ 3.61.15 ॥&lt;br&gt;&#xA;सरितं वापि सम्प्राप्ता मीनवञ्जुलसेविताम्।&lt;br&gt;&#xA;स्नातुकामा निलीना स्याद्धासकामा वने क्वचित् ॥ 3.61.16 ॥&lt;br&gt;&#xA;जिज्ञासमाना वैदेही त्वां मां च पुरुषर्षभ।&lt;br&gt;&#xA;तस्या ह्यन्वेषणे श्रीमन् क्षिप्रमेव यतावहै ॥ 3.61.17 ॥&lt;br&gt;&#xA;वनं सर्वं विचिनुवो यत्र सा जनकात्मजा।&lt;br&gt;&#xA;मन्यसे यदि काकुत्स्थ मा स्म शोके मनः कृथाः ॥ 3.61.18 ॥&lt;br&gt;&#xA;एवमुक्तस्तु सौहार्दाल्लक्ष्मणेन समाहितः।&lt;br&gt;&#xA;सह सौमित्रिणा रामो विचेतुमुपचक्रमे ॥ 3.61.19 ॥&lt;br&gt;&#xA;तौ वनानि गिरींश्चैव सरितश्च सरांसि च।&lt;br&gt;&#xA;निखिलेन विचिन्वानौ सीतां दशरथात्मजौ ॥ 3.61.20 ॥&lt;br&gt;&#xA;तस्य शैलस्य सानूनि गुहाश्च शिखराणि च।&lt;br&gt;&#xA;निखिलेन विचिन्वानौ नैव तामभिजग्मतुः ॥ 3.61.21 ॥&lt;br&gt;&#xA;विचित्य सर्वतः शैलं रामो लक्ष्मणमब्रवीत्।&lt;br&gt;&#xA;नेह पश्यामि सौमित्रे वैदेहीं पर्वते शुभाम् ॥ 3.61.22 ॥&lt;br&gt;&#xA;ततो दुःखाभिसन्तप्तो लक्ष्मणो वाक्यमब्रवीत्।&lt;br&gt;&#xA;विचरन् दण्डकारण्यं भ्रातरं दीप्ततेजसम् ॥ 3.61.23 ॥&lt;br&gt;&#xA;प्राप्स्यसि त्वं महाप्राज्ञ मैथिलीं जनकात्मजाम्।&lt;br&gt;&#xA;यथा विष्णुर्महाबाहुर्बलिं बध्वा महीमिमाम् ॥ 3.61.24 ॥&lt;br&gt;&#xA;एवमुक्तस्तु सौहार्दाल्लक्ष्मणेन स राघवः।&lt;br&gt;&#xA;उवाच दीनया वाचा दुःखाभिहतचेतनः ॥ 3.61.25 ॥&lt;br&gt;&#xA;वनं सर्वं सुविचितं पद्मिन्यः फुल्लपङ्कजाः।&lt;br&gt;&#xA;गिरिश्चायं महाप्राज्ञ बहुकन्दरनिर्झरः ॥ 3.61.26 ॥&lt;br&gt;&#xA;नहि पश्यामि वैदेहीं प्राणेभ्योऽपि गरीयसीम् ॥ 3.61.27 ॥&lt;br&gt;&#xA;एवं स विलपन् रामः सीताहरणकर्शितः।&lt;br&gt;&#xA;दीनशोकसमाविष्टो मुहूर्तं विह्वलोऽभवत् ॥ 3.61.28 ॥&lt;br&gt;&#xA;सन्तप्तो ह्यवसन्नाङ्गो गतबुद्धिर्विचेतनः।&lt;br&gt;&#xA;निषसादातुरो दीनो निःश्वस्याशीतमायतम् ॥ 3.61.29 ॥&lt;br&gt;&#xA;बहुलं स तु निःश्वस्य रामो राजीवलोचनः।&lt;br&gt;&#xA;हा प्रियेति विचुक्रोश बहुशो बाष्पगद्गदः ॥ 3.61.30 ॥&lt;br&gt;&#xA;तं ततः सान्त्वयामास लक्ष्मणः प्रियबान्धवः।&lt;br&gt;&#xA;बहुप्रकारं धर्मज्ञः प्रश्रितं प्रश्रिताञ्जलिः ॥ 3.61.31 ॥&lt;br&gt;&#xA;अनादृत्य तु तद्वाक्यं लक्ष्मणोष्ठपुटाच्च्युतम्।&lt;br&gt;&#xA;अपश्यंस्तां प्रियां सीतां प्राक्रोशत् स पुनःपुनः ॥ 3.61.32 ॥&lt;/p&gt;</description>
    </item>
    <item>
      <title>०६२ रामविलापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/062_rAmavilApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/062_rAmavilApaH/</guid>
      <description>&lt;p&gt;सीतामपश्यन् धर्त्मात्मा कामोपहतचेतनः।&lt;br&gt;&#xA;विललाप महाबाहू रामः कमललोचनः ॥ 3.62.1 ॥&lt;br&gt;&#xA;पश्यन्निव स तां सीतामपश्यन्मदनार्दितः।&lt;br&gt;&#xA;उवाच राघवो वाक्यं विलापाश्रयदुर्वचम् ॥ 3.62.2 ॥&lt;br&gt;&#xA;त्वमशोकस्य शाखाभिः पुष्पप्रियतया प्रिये।&lt;br&gt;&#xA;आवृणोषि शरीरं ते मम शोकविवर्धनी ॥ 3.62.3 ॥&lt;br&gt;&#xA;कदलीकाण्डसदृशौ कदल्या संवृतावुभौ।&lt;br&gt;&#xA;ऊरू पश्यामि ते देवि नासि शक्ता निगूहितुम् ॥ 3.62.4 ॥&lt;br&gt;&#xA;कर्णिकारवनं भद्रे हसन्ती देवि सेवसे।&lt;br&gt;&#xA;अलं ते परिहासेन मम बाधावहेन वै ॥ 3.62.5 ॥&lt;br&gt;&#xA;परिहासेन किं सीते परिश्रान्तस्य मे प्रिये।&lt;br&gt;&#xA;अयं स परिहासोऽपि साधु देवि न रोचते ॥ 3.62.6 ॥&lt;br&gt;&#xA;अवगच्छामि ते शीलं परिहासप्रियं प्रिये।&lt;br&gt;&#xA;आगच्छ त्वं विशालाक्षि शून्योऽयमुटजस्तव ॥ 3.62.7 ॥&lt;br&gt;&#xA;सुव्यक्तं राक्षसैः सीता भक्षिता वा हृतापि वा।&lt;br&gt;&#xA;नहि सा विलपन्तं मामुपसम्प्रैति लक्ष्मण ॥ 3.62.8 ॥&lt;br&gt;&#xA;एतानि मृगयूथानि साश्रुनेत्राणि लक्ष्मण।&lt;br&gt;&#xA;शंसन्तीव हि वैदेहीं भक्षितां रजनीचरैः ॥ 3.62.9 ॥&lt;br&gt;&#xA;हा ममार्ये क्व यातासि हा साध्वि वरवर्णिनि।&lt;br&gt;&#xA;हा सकामा त्वया देवी कैकेयी सा भविष्यति ॥ 3.62.10 ॥&lt;br&gt;&#xA;सीतया सह निर्यातो विना सीतामुपागतः।&lt;br&gt;&#xA;कथं नाम प्रवेक्ष्यामि शून्यमन्तःपुरं पुनः ॥ 3.62.11 ॥&lt;br&gt;&#xA;निर्वीर्य इति लोको मां निर्दयश्चेति वक्ष्यति।&lt;br&gt;&#xA;कातरत्वं प्रकाशं हि सीतापनयनेन मे ॥ 3.62.12 ॥&lt;br&gt;&#xA;निवृत्तवनवासश्च जनकं मिथिलाधिपम्।&lt;br&gt;&#xA;कुशलं परिपृच्छन्तं कथं शक्ष्ये निरीक्षितुम् ॥ 3.62.13 ॥&lt;br&gt;&#xA;विदेहराजो नूनं मां दृष्ट्वा विरहितं तया।&lt;br&gt;&#xA;सुतास्नेहेन सन्तप्तो मोहस्य वशमेष्यति ॥ 3.62.14 ॥&lt;br&gt;&#xA;अथवा न गमिष्यामि पुरीं भरतपालिताम्।&lt;br&gt;&#xA;स्वर्गोऽपि सीतया हीनः शून्य एव मतो मम ॥ 3.62.15 ॥&lt;br&gt;&#xA;मामिहोत्सृज्य हि वने गच्छायोध्यां पुरीं शुभाम्।&lt;br&gt;&#xA;न त्वहं तां विना सीतां जीवेयं हि कथञ्चन ॥ 3.62.16 ॥&lt;br&gt;&#xA;गाढमाश्लिष्य भरतो वाच्यो मद्वचनात्त्वया।&lt;br&gt;&#xA;अनुज्ञातोऽसि रामेण पालयेति वसुन्धराम् ॥ 3.62.17 ॥&lt;br&gt;&#xA;अम्बा च मम कैकेयी सुमित्रा च त्वया विभो।&lt;br&gt;&#xA;कौसल्या च यथान्यायमभिवाद्या ममाज्ञया ॥ 3.62.18 ॥&lt;br&gt;&#xA;रक्षणीया प्रयत्नेन भवता सोक्तकारिणा ॥ 3.62.19 ॥&lt;br&gt;&#xA;सीतायाश्च विनाशोऽयं मम चामित्रकर्शन।&lt;br&gt;&#xA;विस्तरेण जनन्या मे विनिवेद्यस्त्वया भवेत् ॥ 3.62.20 ॥&lt;br&gt;&#xA;इति विलपति राघवे सुदीने वनमुपगम्य तया विना सुकेश्या।&lt;br&gt;&#xA;भयविकलमुखस्तु लक्ष्मणोऽपि व्यथितमना भृशमातुरो बभूव ॥ 3.62.21 ॥&lt;/p&gt;</description>
    </item>
    <item>
      <title>०६३ लक्ष्मणेन रामसान्त्वनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/063_laxmaNena_rAmasAntvanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/063_laxmaNena_rAmasAntvanam/</guid>
      <description>&lt;p&gt;स राजपुत्रः प्रियया विहीनः कामेन शोकेन च पीड्यमानः।&lt;br&gt;&#xA;विषादयन् भ्रातरमार्तरूपो भूयो विषादं प्रविवेष तीव्रम् ॥ 3.63.1 ॥&lt;br&gt;&#xA;स लक्ष्मणं शोकवशाभिपन्नं शोके निमग्रो विपुले तु रामः।&lt;br&gt;&#xA;उवाच वाक्यं व्यसनानुरूपमुष्णं विनिःश्वस्य रुदन् सशोकम् ॥ 3.63.2 ॥&lt;br&gt;&#xA;न मद्विधो दुष्कृतकर्मकारी मन्ये द्वितीयोऽस्ति वसुन्धरायाम्।&lt;br&gt;&#xA;शोकेन शोको हि परम्पराया मामेति भिन्दन् हृदयं मनश्च ॥ 3.63.3 ॥&lt;br&gt;&#xA;पूर्वं मया नूनमभीप्सितानि पापानि कर्माण्यसकृत्कृतानि।&lt;br&gt;&#xA;तत्रायमद्यापतितो विपाको दुःखेन दुःखं यदहं विशामि ॥ 3.63.4 ॥&lt;br&gt;&#xA;राज्यप्रणाशः स्वजनैर्वियोगः पितुर्विनाशो जननी वियोगः।&lt;br&gt;&#xA;सर्वाणि मे लक्ष्मण शोकवेगमापूरयन्ति प्रविचिन्तितानि ॥ 3.63.5 ॥&lt;br&gt;&#xA;सर्वं तु दुःखं मम लक्ष्मणेदं शान्तं शरीरे वनमेत्य शून्यम्।&lt;br&gt;&#xA;सीतावियोगात् पुनरप्युदीर्णं काष्ठैरिवाग्निः सहसा प्रदीप्तः ॥ 3.63.6 ॥&lt;br&gt;&#xA;सा नूनमार्या मम राक्षसेन बलाद्धृता खं समुपेत्य भीरुः।&lt;br&gt;&#xA;अपस्वरं सस्वरविप्रलापा भयेन विक्रन्दितवत्यभीक्ष्णम् ॥ 3.63.7 ॥&lt;br&gt;&#xA;तौ लोहितस्य प्रियदर्शनस्य सदोचितावुत्तमचन्दनस्य।&lt;br&gt;&#xA;वृत्तौ स्तनौ शोणितपङ्कदिग्धौ नूनं प्रियाया मम नाभिभातः ॥ 3.63.8 ॥&lt;br&gt;&#xA;तच्छ्लक्ष्णसुव्यक्तमृदुप्रलापं तस्या मुखं कुञ्चितकेशभारम्।&lt;br&gt;&#xA;रक्षोवशं नूनमुपागताया न भ्राजते राहुमुखे यथेन्दुः ॥ 3.63.9 ॥&lt;br&gt;&#xA;तां हारपाशस्य सदोचिताया ग्रीवां प्रियाया मम सुव्रतायाः।&lt;br&gt;&#xA;रक्षांसि नूनं परिपीतवन्ति विभिद्य शून्ये रुधिराशनानि ॥ 3.63.10 ॥&lt;br&gt;&#xA;मया विहीना विजने वने या रक्षोभिराहृत्य विकृष्यमाणा।&lt;br&gt;&#xA;नूनं विनादं कुररीव दीना सा मुक्तवत्यायतकान्तनेत्रा ॥ 3.63.11 ॥&lt;br&gt;&#xA;अस्मिन् मया सार्धमुदारशीला शिलातले पूर्वमुपोपविष्टा।&lt;br&gt;&#xA;कान्तस्मिता लक्ष्मण जातहासा त्वामाह सीता बहुवाक्यजातम् ॥ 3.63.12 ॥&lt;br&gt;&#xA;गोदावरीयं सरितां वरिष्ठा प्रिया प्रियाया मम नित्यकालम्।&lt;br&gt;&#xA;अप्यत्र गच्छेदिति चिन्तयामि नैकाकिनी यति हि सा कदाचित् ॥ 3.63.13 ॥&lt;br&gt;&#xA;पद्मानना पद्मविशालनेत्रा पद्मानि वानेतुमभिप्रयाता।&lt;br&gt;&#xA;तदप्ययुक्तं नहि सा कदाचिन्मया विना गच्छति पङ्कजानि ॥ 3.63.14 ॥&lt;br&gt;&#xA;कामं त्विदं पुष्पितवृक्षषण्डं नानाविधैः पक्षिगणैरुपेतम्।&lt;br&gt;&#xA;वनं प्रयाता नु तदप्ययुक्तमेकाकिनी साति बिभेति भीरुः ॥ 3.63.15 ॥&lt;br&gt;&#xA;आदित्य भो लोककृताकृतज्ञ लोकस्य सत्यानृतकर्मसाक्षिन्।&lt;br&gt;&#xA;मम प्रिया सा क्व गता हृता वा शंसस्व मे शोकवशस्य नित्यम् ॥ 3.63.16 ॥&lt;br&gt;&#xA;लोकेषु सर्वेषु च नास्ति किञ्चिद्यत्ते न नित्यं विदितं भवेत्तत्।&lt;br&gt;&#xA;शंसस्व वायो कुलशालिनीं तां हृता मृता वा पथि वर्तते वा ॥ 3.63.17 ॥&lt;br&gt;&#xA;इतीव तं शोकविधेयदेहं रामं विसञ्ज्ञं विलपन्तमेवम्।&lt;br&gt;&#xA;उवाच सौमित्रिरदीनसत्त्वो न्याये स्थितः कालयुतं च वाक्यम् ॥ 3.63.18 ॥&lt;br&gt;&#xA;शोकं विमुञ्चार्य धृतिं भजस्व सोत्साहता चास्तु विमार्गणेऽस्याः।&lt;br&gt;&#xA;उत्साहवन्तो हि नरा न लोके सीदन्ति कर्मस्वतिदुष्करेषु ॥ 3.63.19 ॥&lt;br&gt;&#xA;इतीव सौमित्रिमुदग्रपौरुषं ब्रुवन्तमार्तो रघुवंशवर्धनः।&lt;br&gt;&#xA;न चिन्तयामास धृतिं विमुक्तवान् पुनश्च दुःखं महदभ्युपागमत् ॥ 3.63.20 ॥&lt;/p&gt;</description>
    </item>
    <item>
      <title>०६४ रामसन्तापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/064_rAmasantApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/064_rAmasantApaH/</guid>
      <description>&lt;p&gt;शीघ्रं लक्ष्मण जानीहि गत्वा गोदावरीं नदीम्।&lt;br&gt;&#xA;अपि गोदावरीं सीता पद्मान्यानयितुं गता ॥ 3.64.1 ॥&lt;br&gt;&#xA;एवमुक्तस्तु रामेण लक्ष्मणः परवीरहा।&lt;br&gt;&#xA;नदीं गोदावरीं रम्यां जगाम लघु विक्रमः ॥ 3.64.2 ॥&lt;br&gt;&#xA;तां लक्ष्मणस्तीर्थवतीं विचित्वा राममब्रवीत् ॥ 3.64.3 ॥&lt;br&gt;&#xA;नैनां पश्यामि तीर्थेषु क्रोशतो न शृणोति मे ॥ 3.64.4 ॥&lt;br&gt;&#xA;कं नु सा देशमापन्ना वैदेही क्लेशनाशिनी।&lt;br&gt;&#xA;न ह्यहं वेद तं देशं यत्र सा जनकात्मजा ॥ 3.64.5 ॥&lt;br&gt;&#xA;लक्ष्मणस्य वचः श्रुत्वा दीनः सन्तापमोहितः।&lt;br&gt;&#xA;रामः समभिचक्राम स्वयं गोदावरीं नदीम् ॥ 3.64.6 ॥&lt;br&gt;&#xA;स तामुपस्थितो रामः क्व सीतेत्येवमब्रवीत् ॥ 3.64.7 ॥&lt;br&gt;&#xA;भूतानि राक्षसेन्द्रेण वधार्हेण हृतामिति।&lt;br&gt;&#xA;न तां शशंसू रामाय तथा गोदावरी नदी ॥ 3.64.8 ॥&lt;br&gt;&#xA;ततः प्रचोदिता भूतैः शंसास्मत्तां प्रियामिति।&lt;br&gt;&#xA;न तु साभ्यवदत्सीतां पृष्टा रामेण शोचता ॥ 3.64.9 ॥&lt;br&gt;&#xA;रावणस्य च तद्रूपं कर्माणि च दुरात्मनः।&lt;br&gt;&#xA;ध्यात्वा भयात्तु वैदेहीं सा नदी न शशंस ताम् ॥ 3.64.10 ॥&lt;br&gt;&#xA;निराशस्तु तया नद्या सीताया दर्शने कृतः।&lt;br&gt;&#xA;उवाच रामः सौमित्रिं सीतादर्शनकर्शितः ॥ 3.64.11 ॥&lt;br&gt;&#xA;किन्नु लक्ष्मण वक्ष्यामि समेत्य जनकं वचः।&lt;br&gt;&#xA;मातरं चैव वैदेह्या विना तामहमप्रियम् ॥ 3.64.12 ॥&lt;br&gt;&#xA;या मे राज्यविहीनस्य वने वन्येन जीवतः।&lt;br&gt;&#xA;सर्वं व्यपनयेच्छोकं वैदेही क्वनु सा गता ॥ 3.64.13 ॥&lt;br&gt;&#xA;ज्ञातिपक्षविहीनस्य राजपुत्रीमपश्यतः।&lt;br&gt;&#xA;मन्ये दीर्घा भविष्यन्ति रात्रयो मम जाग्रतः ॥ 3.64.14 ॥&lt;br&gt;&#xA;मन्दाकिनीं जनस्थानमिमं प्रस्रवणं गिरिम्।&lt;br&gt;&#xA;सर्वाण्यनुचरिष्यामि यदि सीता हि दृश्यते ॥ 3.64.15 ॥&lt;br&gt;&#xA;एते मृगा महावीर्या मामीक्षन्ते मुहुर्मुहुः।&lt;br&gt;&#xA;वक्तुकामा इव हि मे इङ्गितान्युपलक्षये ॥ 3.64.16 ॥&lt;br&gt;&#xA;तांस्तु दृष्ट्वा नरव्याघ्रो राघवः प्रत्युवाच ह।&lt;br&gt;&#xA;क्व सीतेति निरीक्षन् वै बाष्पसंरुद्धया दृशा ॥ 3.64.17 ॥&lt;br&gt;&#xA;एवमुक्ता नरेन्द्रेण ते मृगाः सहसोत्थिताः।&lt;br&gt;&#xA;दक्षिणाभिमुखाः सर्वे दर्शयन्तो नभःस्थलम् ॥ 3.64.18 ॥&lt;br&gt;&#xA;मैथिली ह्रियमाणा सा दिशं यामन्वपद्यत।&lt;br&gt;&#xA;तेन मार्गेण धावन्तो निरीक्षन्ते नराधिपम् ॥ 3.64.19 ॥&lt;br&gt;&#xA;येन मार्गं च भूमिं च निरीक्षन्ते स्म ते मृगाः।&lt;br&gt;&#xA;पुनश्च मार्गमिच्छन्ति लक्ष्मणेनोपलक्षिताः ॥ 3.64.20 ॥&lt;br&gt;&#xA;तेषां वचनसर्वस्वं लक्षयामास चेङ्गितम्।&lt;br&gt;&#xA;उवाच लक्ष्मणो ज्येष्ठं धीमान् भ्रातरमार्तवत् ॥ 3.64.21 ॥&lt;br&gt;&#xA;क्व सीतेति त्वया पृष्टा यथेमे सहसोत्थिताः।&lt;br&gt;&#xA;दर्शयन्ति क्षितिं चैव दक्षिणां च दिशं मृगाः ॥ 3.64.22 ॥&lt;br&gt;&#xA;साधु गच्छावहै देव दिशमेतां हि नैर्ऋतिम्।&lt;br&gt;&#xA;यदि स्यादागमः कश्चिदार्या वा साथ लक्ष्यते ॥ 3.64.23 ॥&lt;br&gt;&#xA;बाढमित्येव काकुत्स्थः प्रस्थितो दक्षिणां दिशम्।&lt;br&gt;&#xA;लक्ष्मणानुगतः श्रीमान् वीक्षमाणो वसुन्धराम् ॥ 3.64.24 ॥&lt;br&gt;&#xA;एवं सम्भाषमाणौ तावन्योन्यं भ्रातरावुभौ।&lt;br&gt;&#xA;वसुन्धरायां पतितं पुष्पमार्गमपश्यताम् ॥ 3.64.25 ॥&lt;br&gt;&#xA;तां पुष्पवृष्टिं पतितां दृष्ट्वा रामो महीतले।&lt;br&gt;&#xA;उवाच लक्ष्मणं वीरो दुःखितो दुःखितं वचः ॥ 3.64.26 ॥&lt;br&gt;&#xA;अभिजानामि पुष्पाणि तानीमानीह लक्ष्मण।&lt;br&gt;&#xA;पिनद्धानीह वैदेह्या मया दत्तानि कानने ॥ 3.64.27 ॥&lt;br&gt;&#xA;मन्ये सूर्यश्च वायुश्च मेदिनी च यशस्विनी।&lt;br&gt;&#xA;अभिरक्षन्ति पुष्पाणि प्रकुर्वन्तो मम प्रियम् ॥ 3.64.28 ॥&lt;br&gt;&#xA;एवमुक्त्वा महाबाहुं लक्ष्मणं पुरुषर्षभः।&lt;br&gt;&#xA;उवाच रामो धर्मात्मा गिरिं प्रस्रवणाकुलम् ॥ 3.64.29 ॥&lt;br&gt;&#xA;कच्चित्क्षितिभृतां नाथ दृष्टा सर्वाङ्गसुन्दरी।&lt;br&gt;&#xA;रामा रम्ये वनोद्देशे मया विरहिता त्वया ॥ 3.64.30 ॥&lt;br&gt;&#xA;क्रुद्धोऽब्रवीद्गिरिं तत्र सिंहः क्षुद्रमृगं यथा ॥ 3.64.31 ॥&lt;br&gt;&#xA;तां हेमवर्णां हेमाभां सीतां दर्शय पर्वत।&lt;br&gt;&#xA;यावत्सानूनि सर्वाणि न ते विध्वंसयाम्यहम् ॥ 3.64.32 ॥&lt;br&gt;&#xA;एवमुक्तस्तु रामेण पर्वतो मैथिलीं प्रति।&lt;br&gt;&#xA;शंसन्निव ततः सीतां नादर्शयत राघवे ॥ 3.64.33 ॥&lt;br&gt;&#xA;ततो दाशरथी राम उवाच च शिलोच्चयम् ॥ 3.64.34 ॥&lt;br&gt;&#xA;मम बाणाग्निनिर्दग्धो भस्मीभूतो भविष्यसि।&lt;br&gt;&#xA;असेव्यः सन्ततं चैव निस्तृणद्रुमपल्लवः ॥ 3.64.35 ॥&lt;br&gt;&#xA;इमां वा सरितं चाद्य शोषयिष्यामि लक्ष्मण।&lt;br&gt;&#xA;यदि नाख्याति मे सीतामार्यां चन्द्रनिभाननाम् ॥ 3.64.36 ॥&lt;br&gt;&#xA;एवं स रुषितो रामो दिधक्षन्निव चक्षुषा।&lt;br&gt;&#xA;ददर्श भूमौ निष्क्रान्तं राक्षसस्य पदं महत् ॥ 3.64.37 ॥&lt;br&gt;&#xA;त्रस्ताया रामकाङ्क्षिण्याः प्रधावन्त्या इतस्ततः।&lt;br&gt;&#xA;राक्षसेनानुवृत्ताया मैथिल्याश्च पदान्यथ ॥ 3.64.38 ॥&lt;br&gt;&#xA;भग्नं धनुश्च तूणी च विकीर्णं बहुधा रथम्।&lt;br&gt;&#xA;सम्भ्रान्तहृदयो रामः शशंस भ्रातरं प्रियम् ॥ 3.64.39 ॥&lt;br&gt;&#xA;पश्य लक्ष्मण वैदेह्याः शीर्णाः कनकबिन्दवः।&lt;br&gt;&#xA;भूषणानां हि सौमित्रे माल्यानि विविधानि च ॥ 3.64.40 ॥&lt;br&gt;&#xA;तप्तबिन्दुनिकाशैश्च चित्रैः क्षतजबिन्दुभिः।&lt;br&gt;&#xA;आवृतं पश्य सौमित्रे सर्वतो धरणीतलम् ॥ 3.64.41 ॥&lt;br&gt;&#xA;मन्ये लक्ष्मण वैदेही राक्षसैः कामरूपिभिः।&lt;br&gt;&#xA;भित्त्वा भित्त्वा विभक्ता वा भक्षिता वा भविष्यति ॥ 3.64.42 ॥&lt;br&gt;&#xA;तस्या निमित्तं वैहेह्या द्वयोर्विवदमानयोः।&lt;br&gt;&#xA;बभूव युद्धं सौमित्रे घोरं राक्षसयोरिह ॥ 3.64.43 ॥&lt;br&gt;&#xA;मुक्तामणिमयं चेदं तपनीयविभूषितम्।&lt;br&gt;&#xA;धरण्यां पतितं सौम्य कस्य भग्नं महद्धनुः ॥ 3.64.44 ॥&lt;br&gt;&#xA;तरुणादित्यसङ्काशं वैडूर्यगुलिकाचितम्।&lt;br&gt;&#xA;विशीर्णं पतितं भूमौ कवचं कस्य काञ्चनम् ॥ 3.64.45 ॥&lt;br&gt;&#xA;छत्त्रं शतशलाकं च दिव्यमाल्योपशोभितम्।&lt;br&gt;&#xA;भग्नदण्डमिदं कस्य भूमौ सम्यङ्निपातितम् ॥ 3.64.46 ॥&lt;br&gt;&#xA;काञ्चनोरश्छदाश्चेमे पिशाचवदनाः खराः।&lt;br&gt;&#xA;भीमरूपा महाकायाः कस्य वा निहता रणे ॥ 3.64.47 ॥&lt;br&gt;&#xA;दीप्तपावकसङ्काशो द्युतिमान् समरध्वजः।&lt;br&gt;&#xA;अपविद्धश्च भग्नश्च कस्य साङ्ग्रामिको रथः ॥ 3.64.48 ॥&lt;br&gt;&#xA;रथाक्षमात्रा विशिखास्तपनीयविभूषणाः।&lt;br&gt;&#xA;कस्येमेऽभिहता बाणाः प्रकीर्णा घोरकर्मणः ॥ 3.64.49 ॥&lt;br&gt;&#xA;शरावरै शरैः पूर्णौ विध्वस्तौ पश्य लक्ष्मण।&lt;br&gt;&#xA;प्रतोदाभीषुहस्तो वै कस्यायं सारथिर्हतः ॥ 3.64.50 ॥&lt;br&gt;&#xA;कस्येमौ पुरुषव्याघ्र शयाते निहतौ युधि।&lt;br&gt;&#xA;चामरग्राहिणौ सौम्य सोष्णीषमणिकुण्डलौ ॥ 3.64.51 ॥&lt;br&gt;&#xA;पदवी पुरुषस्यैषा व्यक्तं कस्यापि रक्षसः।&lt;br&gt;&#xA;वैरं शतगुणं पश्य ममेदं जीवितान्तकम् ॥ 3.64.52 ॥&lt;br&gt;&#xA;सुघोरहृदयैः सौम्य राक्षसैः कामरूपिभिः।&lt;br&gt;&#xA;हृता मृता वा सीता सा भक्षिता वा तपस्विनी ॥ 3.64.53 ॥&lt;br&gt;&#xA;न धर्मस्त्रायते सीतां ह्रियमाणां महावने ॥ 3.64.54 ॥&lt;br&gt;&#xA;भक्षितायां हि वैदेह्यां हृतायामपि लक्ष्मण।&lt;br&gt;&#xA;के हि लोकेऽप्रियं कर्तुं शक्ताः सौम्य ममेश्वराः ॥ 3.64.55 ॥&lt;br&gt;&#xA;कर्तारमपि लोकानां शूरं करुणवेदिनम्।&lt;br&gt;&#xA;अज्ञानादवमन्येरन् सर्वभूतानि लक्ष्मण ॥ 3.64.56 ॥&lt;br&gt;&#xA;मृदुं लोकहिते युक्तं दान्तं करुणवेदिनम्।&lt;br&gt;&#xA;निर्वीर्य इति मन्यन्ते नूनं मां त्रिदशेश्वराः ॥ 3.64.57 ॥&lt;br&gt;&#xA;मां प्राप्य हि गुणो दोषः संवृत्तः पश्य लक्ष्मण।&lt;br&gt;&#xA;अद्यैव सर्वभूतानां रक्षसामभवाय च ॥ 3.64.58 ॥&lt;br&gt;&#xA;संहृत्यैव शशिज्योत्स्नां महान् सूर्य इवोदितः।&lt;br&gt;&#xA;संहृत्यैव गुणान् सर्वान् मम तेजः प्रकाशते ॥ 3.64.59 ॥&lt;br&gt;&#xA;नैव यक्षा न गन्धर्वा न पिशाचा न राक्षसाः।&lt;br&gt;&#xA;किन्नरा वा मनुष्या वा सुखं प्राप्स्यन्ति लक्ष्मण ॥ 3.64.60 ॥&lt;br&gt;&#xA;ममास्त्रबाणसम्पूर्णमाकाशं पश्य लक्ष्मण।&lt;br&gt;&#xA;निस्सम्पातं करिष्यामि ह्यद्य त्रेलोक्यचारिणाम् ॥ 3.64.61 ॥&lt;br&gt;&#xA;सन्निरुद्धग्रहणमावारितनिशाकरम्।&lt;br&gt;&#xA;विप्रनष्टानलमरुद्भास्करद्युतिसंवृतम् ॥ 3.64.62 ॥&lt;br&gt;&#xA;ध्वस्तद्रुमलतागुल्मं विप्रणाशितसागरम्।&lt;br&gt;&#xA;त्रैलोक्यं तु करिष्यामि संयुक्तं कालधर्मणा ॥ 3.64.63 ॥&lt;br&gt;&#xA;न तां कुशलिनीं सीतां प्रदास्यन्ति ममेश्वराः।&lt;br&gt;&#xA;अस्मिन् मुहूर्ते सौमित्रे मम द्रक्ष्यन्ति विक्रमम् ॥ 3.64.64 ॥&lt;br&gt;&#xA;नाकाशमुत्पतिष्यन्ति सर्वभूतानि लक्ष्मण।&lt;br&gt;&#xA;मम चापगुणोन्मुक्तैर्बाणजालैर्निरन्तरम् ॥ 3.64.65 ॥&lt;br&gt;&#xA;अर्दितं मम नाराचैर्ध्वस्तभ्रान्तमृगद्विजम्।&lt;br&gt;&#xA;समाकुलममर्यादं जगत् पश्याद्य(र्य) लक्ष्मण ॥ 3.64.66 ॥&lt;br&gt;&#xA;आकर्णपूर्णैरिषुभिर्जीवलोकं दुरावरैः।&lt;br&gt;&#xA;करिष्ये मैथिलीहेतोरपिशाचमराक्षसम् ॥ 3.64.67 ॥&lt;br&gt;&#xA;मम रोषप्रयुक्तानां सायकानां बलं सुराः।&lt;br&gt;&#xA;द्रक्ष्यन्त्यद्य विमुक्तानामतिदूरातिगामिनाम् ॥ 3.64.68 ॥&lt;br&gt;&#xA;नैव देवा न दैतेया न पिशाचा न राक्षसाः।&lt;br&gt;&#xA;भविष्यन्ति मम क्रोधात्त्रैलोक्ये विप्रणाशिते ॥ 3.64.69 ॥&lt;br&gt;&#xA;देवदानवयक्षाणां लोका ये रक्षसामपि।&lt;br&gt;&#xA;बहुधा न भविष्यन्ति बाणौघैः शकलीकृताः ॥ 3.64.70 ॥&lt;br&gt;&#xA;निर्मर्यादानिमाल्ँलोकान् करिष्याम्यद्य सायकैः।&lt;br&gt;&#xA;हृतां मृतां वा सौमित्रे न दास्यन्ति ममेश्वराः ॥ 3.64.71 ॥&lt;br&gt;&#xA;तथारूपां हि वैदेहीं न दास्यन्ति यदि प्रियाम्।&lt;br&gt;&#xA;नाशयामि जगत्सर्वं त्रैलोक्यं सचराचरम् ॥ 3.64.72 ॥&lt;br&gt;&#xA;इत्युक्त्वा रोषताम्राक्षो रामो निष्पीड्य कार्मुकम्।&lt;br&gt;&#xA;शरमादाय सन्दीप्तं घोरमाशीविषोपमम् ॥ 3.64.73 ॥&lt;br&gt;&#xA;सन्धाय धनुषि श्रीमान् रामः परपुरञ्जयः।&lt;br&gt;&#xA;युगान्ताग्निरिव क्रुद्ध इदं वचनमब्रवीत् ॥ 3.64.74 ॥&lt;br&gt;&#xA;नित्यं न प्रतिहन्यन्ते सर्वभूतेषु लक्ष्मण।&lt;br&gt;&#xA;तथाहं क्रोधसंयुक्तो न निवार्योऽस्मि सर्वथा ॥ 3.64.75 ॥&lt;br&gt;&#xA;पुरेव मे चारुदतीमनिन्दितां दिशन्ति सीतां यदि नाद्य मैथिलीम्।&lt;br&gt;&#xA;सदेवगन्धर्वमनुष्यपन्नगं जगत् सशैलं परिवर्तयाम्यहम् ॥ 3.64.76 ॥&lt;/p&gt;</description>
    </item>
    <item>
      <title>०६५ लक्ष्मणक्रोधोपशमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/065_laxmaNakrodhopashamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/065_laxmaNakrodhopashamanam/</guid>
      <description>&lt;p&gt;तप्यमानं तथा रामं सीताहरणकर्शितम्।&lt;br&gt;&#xA;लोकानामभवे युक्तं संवर्तकमिवानलम् ॥ 3.65.1 ॥&lt;br&gt;&#xA;वीक्षमाणं धनुः सज्यं निःश्वसन्तं पुनःपुनः।&lt;br&gt;&#xA;दग्धुकामं जगत्सर्वं युगान्ते तु यथा हरम् ॥ 3.65.2 ॥&lt;br&gt;&#xA;अदृष्टपूर्वं सङ्क्रुद्धं दृष्ट्वा रामं तु लक्ष्मणः।&lt;br&gt;&#xA;अब्रवीत् प्राञ्जलिर्वाक्यं मुखेन परिशुष्यता ॥ 3.65.3 ॥&lt;br&gt;&#xA;पुरा भूत्वा मृदुर्दान्तः सर्वभूतहिते रतः।&lt;br&gt;&#xA;न क्रोधवशमापन्नः प्रकृतिं हातुमर्हसि ॥ 3.65.4 ॥&lt;br&gt;&#xA;चन्द्रे लक्ष्मीः प्रभा सूर्ये गतिर्वायौ भुवि क्षमा।&lt;br&gt;&#xA;एतच्च नियतं सर्वं त्वयि चानुत्तमं यशः ॥ 3.65.5 ॥&lt;br&gt;&#xA;न तु जानामि कस्यायं भग्नः साङग्रामिको रथः।&lt;br&gt;&#xA;केन वा कस्य वा हेतोः सायुधः सपरिच्छदः ॥ 3.65.6 ॥&lt;br&gt;&#xA;खुरनेमिक्षतश्चायं सिक्तो रुधिरबिन्दुभिः।&lt;br&gt;&#xA;देशो निर्वृत्तसङ्ग्रामः सुघोरः पार्थिवात्मज ॥ 3.65.7 ॥&lt;br&gt;&#xA;एकस्य तु विमर्दोऽयं न द्वयोर्वदतां वर।&lt;br&gt;&#xA;न हि वृत्तं हि पश्यामि बलस्य महतः पदम् ॥ 3.65.8 ॥&lt;br&gt;&#xA;नैकस्य तु कृते लोकान्विनाशयितुमर्हसि।&lt;br&gt;&#xA;युक्तदण्डा हि मृदवः प्रशान्ता वसुधाधिपाः ॥ 3.65.9 ॥&lt;br&gt;&#xA;सदा त्वं सर्वभूतानां शरण्यः परमा गतिः।&lt;br&gt;&#xA;को नु दारप्रणाशं ते साधु मन्येत राघव ॥ 3.65.10 ॥&lt;br&gt;&#xA;सरितः सागराः शैला देवगन्धर्वदानवाः।&lt;br&gt;&#xA;नालं ते विप्रियं कर्तुं दीक्षितस्येव साधवः ॥ 3.65.11 ॥&lt;br&gt;&#xA;येन राजन् हृता सीता तमन्वेषितुमर्हसि।&lt;br&gt;&#xA;मद्द्वितीयो धनुष्पाणिः सहायैः परमर्षिभिः ॥ 3.65.12 ॥&lt;br&gt;&#xA;समुद्रं च विचेष्यामः पर्वतांश्च वनानि च।&lt;br&gt;&#xA;गुहाश्च विविधा घोरा नदीः पद्मवनानि च ॥ 3.65.13 ॥&lt;br&gt;&#xA;देवगन्धर्वलोकांश्च विचेष्यामः समाहिताः।&lt;br&gt;&#xA;यावन्नाधिगमिष्यामस्तव भार्यापहारिणम् ॥ 3.65.14 ॥&lt;br&gt;&#xA;न चेत्साम्ना प्रदास्यन्ति पत्नीं ते त्रिदशेश्वराः।&lt;br&gt;&#xA;कोसलेन्द्र ततः पश्चात् प्राप्तकालं करिष्यसि ॥ 3.65.15 ॥&lt;br&gt;&#xA;शीलेन साम्ना विनयेन सीतां नयेन न प्राप्स्यसि चेन्नरेन्द्र।&lt;br&gt;&#xA;ततः समुत्पादय हेमपुङ्खैर्महेन्द्रवज्रप्रतिमैः शरौघैः ॥ 3.65.16 ॥&lt;/p&gt;</description>
    </item>
    <item>
      <title>०६६ रामसमाश्वासनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/066_rAmasamAshvAsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/066_rAmasamAshvAsanam/</guid>
      <description>&lt;p&gt;तं तथा शोकसन्तप्तं विलपन्तमनाथवत्।&lt;br&gt;&#xA;मोहेन महाताविष्टं परिद्यूनमचेतनम् ॥ 3.66.1 ॥&lt;br&gt;&#xA;ततः सौमित्रिराश्वास्य मुहूर्तादिव लक्ष्णः।&lt;br&gt;&#xA;रामं सम्बोधयामास चरणै चाभिपीडयन् ॥ 3.66.2 ॥&lt;br&gt;&#xA;महता तपसा राम महता चापि कर्मणा।&lt;br&gt;&#xA;राज्ञा दशरथेनासि लब्धोऽमृतमिवामरैः ॥ 3.66.3 ॥&lt;br&gt;&#xA;तव चैव गुणैर्बद्धस्त्वद्वियोगान्महीपतिः।&lt;br&gt;&#xA;राजा देवत्वमापन्नो भरतस्य यथा श्रुतम् ॥ 3.66.4 ॥&lt;br&gt;&#xA;यदि दुःखमिदं प्राप्तं काकुत्स्थ न सहिष्यसे।&lt;br&gt;&#xA;प्राकृतश्चाल्पसत्त्वश्च इतरः कः सहिश्यति ॥ 3.66.5 ॥&lt;br&gt;&#xA;दुःखितो हि भवान् लोकांस्तेजसा यदि धक्ष्यते।&lt;br&gt;&#xA;आर्ताः प्रजा नरव्याघ्र क्वनु यास्यन्ति निर्वृतिम् ॥ 3.66.6 ॥&lt;br&gt;&#xA;लोकस्वभाव एवैष ययातिर्नहुषात्मजः।&lt;br&gt;&#xA;गतः शक्रेण सालोक्यमनयस्तं तमः स्पृशत् ॥ 3.66.7 ॥&lt;br&gt;&#xA;महर्षिर्यो वसिष्ठस्तु यः पितुर्नः पुरोहितः।&lt;br&gt;&#xA;अह्ना पुत्रशतं जज्ञे तथैवास्य पुनर्हतम् ॥ 3.66.8 ॥&lt;br&gt;&#xA;या चेयं जगतां माता देवी लोकनमस्कृता।&lt;br&gt;&#xA;अस्याश्च चलनं भूमेर्दृश्यते सत्यसंश्रव ॥ 3.66.9 ॥&lt;br&gt;&#xA;यौ धर्मौ जगतां नेत्रौ यत्र सर्वं प्रतिष्ठितम्।&lt;br&gt;&#xA;आदित्यचन्दौ ग्रहणमभ्युपेतौ महाबलौ ॥ 3.66.10 ॥&lt;br&gt;&#xA;सुमहान्त्यपि भूतानि देवाश्च पुरुषर्षभ।&lt;br&gt;&#xA;न दैवस्य प्रमुञ्चन्ति सर्वभूतादिदेहिनः ॥ 3.66.11 ॥&lt;br&gt;&#xA;शक्रादिष्वपि देवेषु वर्तमानौ नयानयौ।&lt;br&gt;&#xA;श्रूयेते नरशार्दूल न त्वं शोचितुमर्हसि ॥ 3.66.12 ॥&lt;br&gt;&#xA;नष्टायामपि वैदेह्यां हृतायामपि चानघ।&lt;br&gt;&#xA;शोचितुं नार्हसे वीर यथाऽन्यः प्राकृतस्तथा ॥ 3.66.13 ॥&lt;br&gt;&#xA;त्वद्विधा न हि शोचन्ति सततं सत्यदर्शिनः।&lt;br&gt;&#xA;सुमहत्स्वपि कृच्छ्रेषु रामानिर्विण्णदर्शनाः ॥ 3.66.14 ॥&lt;br&gt;&#xA;तत्त्वतो हि नरश्रेष्ठ बुद्ध्या समनुचिन्तय।&lt;br&gt;&#xA;बुद्ध्या युक्ता महाप्राज्ञा विजानन्ति शुभाशुभे ॥ 3.66.15 ॥&lt;br&gt;&#xA;अदृष्टगुणदोषाणामधृतानां च कर्मणाम्।&lt;br&gt;&#xA;नान्तरेण क्रियां तेषां फलमिष्टं प्रवर्तते ॥ 3.66.16 ॥&lt;br&gt;&#xA;त्वमेव हि पुरा राम मामेवं बहुशोऽन्वशाः।&lt;br&gt;&#xA;अनुशिष्याद्धि कोनु त्वामपि साक्षाद्बृहस्पतिः ॥ 3.66.17 ॥&lt;br&gt;&#xA;बुद्धिश्च ते महाप्राज्ञ देवैरपि दुरन्वया।&lt;br&gt;&#xA;शोकेनाभिप्रसुप्तं ते ज्ञानं सम्बोधयाम्यहम् ॥ 3.66.18 ॥&lt;br&gt;&#xA;दिव्यं च मानुषं च त्वमात्मनश्च पराक्रमम्।&lt;br&gt;&#xA;इक्ष्वाकुवृषभावेक्ष्य यतस्व द्विषतां वधे ॥ 3.66.19 ॥&lt;br&gt;&#xA;किं ते सर्वविनाशेन कृतेन पुरुषर्षभ।&lt;br&gt;&#xA;तमेव त्वं रिपुं पापं विज्ञायोद्धर्तुमर्हसि ॥ 3.66.20 ॥&lt;/p&gt;</description>
    </item>
    <item>
      <title>०६७ जटायुषा सीतावृत्तान्तकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/067_jaTAyuShA_sItAvRttAntakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/067_jaTAyuShA_sItAvRttAntakathanam/</guid>
      <description>&lt;p&gt;पूर्वजोऽप्युक्तमात्रस्तु लक्ष्मणेन सुभाषितम्।&lt;br&gt;&#xA;सारग्राही महासारं प्रतिजग्राह राघवः ॥ 3.67.1 ॥&lt;br&gt;&#xA;सन्निगृह्य महाबाहुः प्रवृत्तं कोपमात्मनः।&lt;br&gt;&#xA;अवष्टभ्य धनुश्चित्रं रामो लक्ष्मणमब्रवीत् ॥ 3.67.2 ॥&lt;br&gt;&#xA;किं करिष्यावहे वत्स क्व वा गच्छाव लक्ष्मण।&lt;br&gt;&#xA;केनोपायेन पश्येयं सीतामिति विचन्तय ॥ 3.67.3 ॥&lt;br&gt;&#xA;इदमेव जनस्थानं त्वमन्वेषितुमर्हसि।&lt;br&gt;&#xA;राक्षसैर्बहुभिः कीर्णं नानाद्रुमलतायुतम् ॥ 3.67.4 ॥&lt;br&gt;&#xA;सन्तीह गिरिदुर्गाणि निर्दराः कन्दराणि व।&lt;br&gt;&#xA;गुहाश्च विविधा घोरा नानामृगगणाकुलाः ॥ 3.67.5 ॥&lt;br&gt;&#xA;आवासाः किन्नराणां च गन्धर्वभवनानि च।&lt;br&gt;&#xA;तानि युक्तो मया सार्धं त्वमन्वेषितुर्महसि ॥ 3.67.6 ॥&lt;br&gt;&#xA;त्वद्विधा बुद्धिसम्पन्ना महात्मानो नरर्षभ।&lt;br&gt;&#xA;आपत्सु न प्रकम्पन्ते वायुवेगैरिवाचलाः ॥ 3.67.7 ॥&lt;br&gt;&#xA;इत्युक्तस्तद्वनं सर्वं विचचार सलक्ष्मणः।&lt;br&gt;&#xA;क्रुद्धो रामः शरं घोरं सन्धाय धनुषि क्षुरम् ॥ 3.67.8 ॥&lt;br&gt;&#xA;ततः पर्वतकूटाभं महाभागं द्विजोत्तमम्।&lt;br&gt;&#xA;ददर्श पतितं भूमौ क्षतजार्द्रं जटायुषम् ॥ 3.67.9 ॥&lt;br&gt;&#xA;तं दृष्ट्वा गिरिशृङ्गाभं रामो लक्ष्मणमब्रवीत्।&lt;br&gt;&#xA;अनेन सीता वैदेही भक्षिता नात्र संशसः ॥ 3.67.10 ॥&lt;br&gt;&#xA;गृध्ररूपमिदं रक्षो व्यक्तं भवति कानने।&lt;br&gt;&#xA;भक्षयित्वा विशालाक्षीमास्ते सीतां यथासुखम् ॥ 3.67.11 ॥&lt;br&gt;&#xA;एनं वधिष्ये दीप्तास्यैर्घोरैर्बाणैरजिह्मगैः ॥ 3.67.12 ॥&lt;br&gt;&#xA;इत्युक्त्वाऽभ्यपतद् गृध्रं सन्धाय धनुषि क्षुरम्।&lt;br&gt;&#xA;क्रुद्धो रामः समुद्रान्तां कम्पयन्निव मेदिनीम् ॥ 3.67.13 ॥&lt;br&gt;&#xA;तं दीनं दीनया वाचा सफेनं रुधिरं वमन्।&lt;br&gt;&#xA;अभ्यभाषत पक्षी तु रामं दशरथात्मजम् ॥ 3.67.14 ॥&lt;br&gt;&#xA;यामोषधिमिवायुष्मन्नन्वेषसि महावने।&lt;br&gt;&#xA;सा देवी मम च प्राणा रावणेनोभयं हृतम् ॥ 3.67.15 ॥&lt;br&gt;&#xA;त्वया विरहिता देवी लक्ष्मणेन च राघव।&lt;br&gt;&#xA;ह्रियमाणा मया दृष्टा रावणेन बलीयसा ॥ 3.67.16 ॥&lt;br&gt;&#xA;सीतामभ्यवपन्नोहं रावणश्च रणे मया।&lt;br&gt;&#xA;विध्वंसितरथश्चात्र पातितो धरणीतले ॥ 3.67.17 ॥&lt;br&gt;&#xA;एतदस्य धनुर्भग्नमेतदस्य शरावरम्।&lt;br&gt;&#xA;अयमस्य रथो राम भग्नः साङ्ग्रामिको मया ॥ 3.67.18 ॥&lt;br&gt;&#xA;अयं तु सारथिस्तस्य मत्पक्षनिहतो युधि ॥ 3.67.19 ॥&lt;br&gt;&#xA;परिश्रान्तस्य मे पक्षौ छित्त्वा खङ्गेन रावणः।&lt;br&gt;&#xA;सीतामादाय वैदेहीमुत्पपात विहायसम् ॥ 3.67.20 ॥&lt;br&gt;&#xA;रक्षसा निहतं पूर्वं न मां हन्तुं त्वमर्हसि ॥ 3.67.21 ॥&lt;br&gt;&#xA;रामस्तस्य तु विज्ञाय बाष्पपूर्णमुखस्तदा।&lt;br&gt;&#xA;द्विगुणीकृततापार्तः सीतासक्तां प्रियां कथाम् ॥ 3.67.22 ॥&lt;br&gt;&#xA;गृध्रराजं परिष्वज्य परित्यज्य महद्धनुः।&lt;br&gt;&#xA;निपपातावशो भूमौ रुरोद सहलक्ष्मणः ॥ 3.67.23 ॥&lt;br&gt;&#xA;एकमेकायने दुर्गे निःश्वसन्तं कथञ्चन।&lt;br&gt;&#xA;समीक्ष्य दुःखिततरो रामः सौमित्रिमब्रवीत् ॥ 3.67.24 ॥&lt;br&gt;&#xA;राज्याद्भ्रंशो वने वासः सीता नष्टा द्विजो हतः।&lt;br&gt;&#xA;ईदृशीयं ममालक्ष्मीर्निर्दहेदपि पावकम् ॥ 3.67.25 ॥&lt;br&gt;&#xA;सम्पूर्णमपि चेदद्य प्रतरेयं महोदधिम्।&lt;br&gt;&#xA;सोऽपि नूनं ममालक्ष्म्या विशुष्येत्सरितां पतिः ॥ 3.67.26 ॥&lt;br&gt;&#xA;नास्त्यभाग्यतरो लोके मत्तोऽस्मिन् सचराचरे।&lt;br&gt;&#xA;येनेयं महती प्राप्ता मया व्यसनवागुरा ॥ 3.67.27 ॥&lt;br&gt;&#xA;अयं पितृवयस्यो मे गृध्रराजो जरान्वितः।&lt;br&gt;&#xA;शेते विनिहतो भूमौ मम भाग्यविपर्ययात् ॥ 3.67.28 ॥&lt;br&gt;&#xA;इत्येवमुक्त्वा बहुशो राघवः सहलक्ष्मणः।&lt;br&gt;&#xA;जाटयुषं च पस्पर्श पितृस्नेहं विदर्शयन् ॥ 3.67.29 ॥&lt;br&gt;&#xA;निकृत्तपक्षं रुधिरावसिक्तं स गृध्रराजं परिरभ्य रामः।&lt;br&gt;&#xA;क्व मैथिली प्राणसमा ममेति विमुच्य वाचं निपपात भूमौ ॥ 3.67.30 ॥&lt;/p&gt;</description>
    </item>
    <item>
      <title>०६८ राम-जटायुसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/068_rAma-jaTAyusaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/068_rAma-jaTAyusaMvAdaH/</guid>
      <description>&lt;p&gt;रामः सम्प्रेक्ष्य तं गृध्रं भुवि रौद्रेण पातितम्।&lt;br&gt;&#xA;सौमित्रिं मित्रसम्पन्नमिदं वचनमब्रवीत् ॥ 3.68.1 ॥&lt;br&gt;&#xA;ममायं नूनमर्थेषु यतमानो विहङ्गमः।&lt;br&gt;&#xA;राक्षसेन हतः सङ्ख्ये प्राणांस्त्यक्षति दुस्त्यजान् ॥ 3.68.2 ॥&lt;br&gt;&#xA;अयमस्य शरीरेऽस्मिन् प्राणो लक्ष्मण विद्यते।&lt;br&gt;&#xA;तथाहि स्वरहीनोऽयं विक्लवः समुदीक्षते ॥ 3.68.3 ॥&lt;br&gt;&#xA;जटायो यदि शक्नोषि वाक्यं व्याहरितुं पुनः।&lt;br&gt;&#xA;सीतामाख्याहि भद्रं ते वधमाख्याहि चात्मनः ॥ 3.68.4 ॥&lt;br&gt;&#xA;किन्निमित्तोऽहरत्सीतां रावणस्तस्य किं मया।&lt;br&gt;&#xA;अपराद्धं तु यं दृष्ट्वा रावणेन हृता प्रिया ॥ 3.68.5 ॥&lt;br&gt;&#xA;कथं तच्चन्द्रसङ्काशं मुखमासीन्मनोहरम्।&lt;br&gt;&#xA;सीतया कानि चोक्तामि तस्मिन् काले द्विजोत्तम ॥ 3.68.6 ॥&lt;br&gt;&#xA;कथंवीर्यः कथंरूपः किङ्कर्मा स च राक्षसः।&lt;br&gt;&#xA;क्व चास्य भवनं तात ब्रूहि मे परिपृच्छतः ॥ 3.68.7 ॥&lt;br&gt;&#xA;तमुद्वीक्ष्याथ दीनात्मा विलपन्तमनन्तरम्।&lt;br&gt;&#xA;वाचाऽतिसन्नया रामं जटायुरिदमब्रवीत् ॥ 3.68.8 ॥&lt;br&gt;&#xA;हृता सा राक्षसेन्द्रेण रावणेन विहायसा।&lt;br&gt;&#xA;मायामास्थाय विपुलां वातदुर्दिनसङ्कुलाम् ॥ 3.68.9 ॥&lt;br&gt;&#xA;परिश्रान्तस्य मे तात पक्षौ छित्त्वा स राक्षसः।&lt;br&gt;&#xA;सीतामादाय वैहेहीं प्रयातो दक्षिणां दिशम् ॥ 3.68.10 ॥&lt;br&gt;&#xA;उपरुद्ध्यन्ति मे प्राणा दष्टिर्भ्रमति राघव।&lt;br&gt;&#xA;पश्यामि वृक्षान् सौवर्णानुशीरकृतमूर्धजान् ॥ 3.68.11 ॥&lt;br&gt;&#xA;येन यातो मुहूर्तेन सीतामादाय रावणः।&lt;br&gt;&#xA;विप्रनष्टं धनं क्षिप्रं तत्स्वामी प्रतिपद्यते ॥ 3.68.12 ॥&lt;br&gt;&#xA;त्वत्प्रियां जानकीं हृत्वा रावणो राक्षसेश्वरः।&lt;br&gt;&#xA;झषवद्बडिशं गृह्य क्षिप्रमेव विनश्यति ॥ 3.68.13 ॥&lt;br&gt;&#xA;न च त्वया व्यथा कार्या जनकस्य सुतां प्रति।&lt;br&gt;&#xA;वैदेह्या रंस्यसे क्षिप्रं हत्वा तं राक्षसं रणे ॥ 3.68.14 ॥&lt;br&gt;&#xA;असम्मूढस्य गृध्रस्य रामं प्रत्यनुभाषतः।&lt;br&gt;&#xA;आस्यात्सुस्राव रुधिरं म्रियमाणस्य सामिषम् ॥ 3.68.15 ॥&lt;br&gt;&#xA;पुत्रो विश्रवसः साक्षात् भ्राता वैश्रवणस्य च।&lt;br&gt;&#xA;इत्युक्त्वा दुर्लभान् प्राणान् मुमोच पतगेश्वरः ॥ 3.68.16 ॥&lt;br&gt;&#xA;ब्रूहि ब्रूहीति रामस्य ब्रुवाणस्य कृताञ्जलेः।&lt;br&gt;&#xA;त्यक्त्वा शरीरं गृध्रस्य जग्मुः प्राणा विहायसम् ॥ 3.68.17 ॥&lt;br&gt;&#xA;स निक्षिप्य शिरो भूमौ प्रसार्य चरणौ तदा।&lt;br&gt;&#xA;विक्षिप्य च शरीरं स्वं पपात धरणीतले ॥ 3.68.18 ॥&lt;br&gt;&#xA;तं गृध्रं प्रेक्ष्य ताम्राक्षं गतासुमचलोपमम्।&lt;br&gt;&#xA;रामः सुबहुभिर्दुःखैर्दीनः सौमित्रिमब्रवीत् ॥ 3.68.19 ॥&lt;br&gt;&#xA;बहूनि रक्षसां वासे वर्षाणि वसता सुखम्।&lt;br&gt;&#xA;अनेन दण्डकारण्ये विशीर्णमिह पक्षिणा ॥ 3.68.20 ॥&lt;br&gt;&#xA;अनेकवार्षिको यस्तु चिरकालसमुत्थितः।&lt;br&gt;&#xA;सोऽयमद्य हतः शेते कालो हि दुरतिक्रमः ॥ 3.68.21 ॥&lt;br&gt;&#xA;पश्य लक्ष्मण गृध्रोऽयमुपकारी हतश्च मे।&lt;br&gt;&#xA;सीतामभ्यवपन्नो वै रावणेन बलीयसा ॥ 3.68.22 ॥&lt;br&gt;&#xA;गृध्रराज्यं परित्यज्य पितृपैतामहं महत्।&lt;br&gt;&#xA;मम हेतोरयं प्राणान् मुमोच पतगेश्वरः ॥ 3.68.23 ॥&lt;br&gt;&#xA;सर्वत्र खलु दृश्यन्ते साधवो धर्मचारिणः।&lt;br&gt;&#xA;शूराः शरण्याः सौमित्रे तिर्यग्योनिगतेष्वपि ॥ 3.68.24 ॥&lt;br&gt;&#xA;सीता हरणजं दुःखं न मे सौम्य तथागतम्।&lt;br&gt;&#xA;यथा विनाशे गृध्रस्य मत्कृते च परन्तप ॥ 3.68.25 ॥&lt;br&gt;&#xA;राजा दशरथः श्रीमान् यथा मम महायशाः।&lt;br&gt;&#xA;पूजनीयश्च मान्यश्च तथाऽयं पतगेश्वरः ॥ 3.68.26 ॥&lt;br&gt;&#xA;सौमित्रे हर काष्ठानि निर्मथिष्यामि पावकम्।&lt;br&gt;&#xA;गृध्रराजं दिधक्षामि मत्कृते निधनं गतम् ॥ 3.68.27 ॥&lt;br&gt;&#xA;नाथं पतगलोकस्य चितामारोप्य राघव।&lt;br&gt;&#xA;इमं धक्ष्यामि सौमित्रे हतं रौद्रेण रक्षसा ॥ 3.68.28 ॥&lt;br&gt;&#xA;या गतिर्यज्ञशीलानामाहिताग्नेश्च या गतिः।&lt;br&gt;&#xA;अपरावर्तिनां या च या च भूमिप्रदायिनाम् ॥ 3.68.29 ॥&lt;br&gt;&#xA;मया त्वं समनुज्ञातो गच्छ लोकाननुत्तमान्।&lt;br&gt;&#xA;गृध्रराज महासत्त्व संस्कृतश्च मया व्रज ॥ 3.68.30 ॥&lt;br&gt;&#xA;एवमुक्त्वा चितां दीप्तामारोप्य पतगेश्वरम्।&lt;br&gt;&#xA;ददाह रामो धर्मात्मा स्वबन्धुमिव दुःखितः ॥ 3.68.31 ॥&lt;br&gt;&#xA;रामोऽथ सहसौमित्रिर्वनं गत्वा स वीर्यवान्।&lt;br&gt;&#xA;स्थूलान् हत्वा महारोहीननु तस्तार तं द्विजम् ॥ 3.68.32 ॥&lt;br&gt;&#xA;रोहिमांसानि चोत्कृत्य पेशीकृत्य महायशाः।&lt;br&gt;&#xA;शकुनाय ददौ रामो रम्ये हरितशाद्वले ॥ 3.68.33 ॥&lt;br&gt;&#xA;यत्तत्प्रेतस्य मर्त्यस्य कथयन्ति द्विजातयः।&lt;br&gt;&#xA;तत्स्वर्गगमनं तस्य पित्र्यं रामो जजाप ह ॥ 3.68.34 ॥&lt;br&gt;&#xA;ततो गोदावरीं गत्वा नदीं नरवरात्मजौ।&lt;br&gt;&#xA;उदकं चक्रतुस्तस्मै गृध्रराजाय तावुभौ ॥ 3.68.35 ॥&lt;br&gt;&#xA;शास्त्रदृष्टेन विधिना जले गृध्राय राघवौ।&lt;br&gt;&#xA;स्नात्वा तौ गृध्रराजाय उदकं चक्रतुस्तदा ॥ 3.68.36 ॥&lt;br&gt;&#xA;स गृध्रराजः कृतवान् यशस्करं सुदुष्करं कर्म रणे निपातितः।&lt;br&gt;&#xA;महर्षिकल्पेन च संस्कृतस्तदा जगाम पुण्यां गतिमात्मनः शुभाम् ॥ 3.68.37 ॥&lt;br&gt;&#xA;कृतोदकौतावपि पक्षिसत्तमे स्थिरां च बुद्धिं प्रणिधाय जग्मतुः।&lt;br&gt;&#xA;प्रवेश्य सीताधिगमे ततो मनो वनं सुरेन्द्राविव विष्णुवासवौ ॥ 3.68.38 ॥&lt;/p&gt;</description>
    </item>
    <item>
      <title>०६९ अयोमुख्याः कर्णादिछेदः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/069_ayomukhyAH_karNAdiChedaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/069_ayomukhyAH_karNAdiChedaH/</guid>
      <description>&lt;p&gt;कृत्वैवमुदकं तस्मै प्रस्थितौ रामलक्ष्मणौ।&lt;br&gt;&#xA;अवेक्षन्तौ वने सीतां पश्चिमां जग्मतुर्दिशम् ॥ 3.69.1 ॥&lt;br&gt;&#xA;तौ दिशं दक्षिणां गत्वा शरचापासिधारिणौ।&lt;br&gt;&#xA;अविप्रहतमैक्ष्वाकौ पन्थानं प्रतिपेदतुः ॥ 3.69.2 ॥&lt;br&gt;&#xA;गुल्मैर्वृक्षैश्च बहुभिर्लताभिश्च प्रवेष्टितम्।&lt;br&gt;&#xA;आवृतं सर्वतो दुर्गं गहनं घोरदर्शनम् ॥ 3.69.3 ॥&lt;br&gt;&#xA;व्यतिक्रम्य तु वेगेन व्यालसिंहनिषेवितम्।&lt;br&gt;&#xA;सुभीमं तन्महारण्यं व्यतियातौ महाबलौ ॥ 3.69.4 ॥&lt;br&gt;&#xA;ततः परं जनस्थानात् त्रिक्रोशं गम्य राघवौ।&lt;br&gt;&#xA;क्रौञ्चारण्यं विविशतुर्गहनं तौ महौजसौ ॥ 3.69.5 ॥&lt;br&gt;&#xA;नानामेघघनप्रख्यं प्रहृष्टमिव सर्वतः।&lt;br&gt;&#xA;नानापक्षिगणैर्जुष्टं नानाव्यालमृगैर्युतम् ॥ 3.69.6 ॥&lt;br&gt;&#xA;दिदृक्षमाणौ वैहेहीं तद्वनं तौ विचिक्यतुः।&lt;br&gt;&#xA;तत्र तत्रावतिष्ठन्तौ सीताहरणकर्शितौ ॥ 3.69.7 ॥&lt;br&gt;&#xA;ततः पूर्वेण तौ गत्वा त्रिक्रोशं भ्रातरौ तदा।&lt;br&gt;&#xA;क्रोञ्चारण्यमतिक्रम्य मतङ्गाश्रममन्तरे ॥ 3.69.8 ॥&lt;br&gt;&#xA;दृष्ट्वा तु तद्वनं घोरं बहुभीममृगद्विजम्।&lt;br&gt;&#xA;नानासत्त्वसमाकीर्णं सर्वं गहनपादपम् ॥ 3.69.9 ॥&lt;br&gt;&#xA;ददृशाते तु तौ तत्र दरीं दशरथत्मजौ।&lt;br&gt;&#xA;पातालसमगम्भीरां तमसा नित्यसंवृताम् ॥ 3.69.10 ॥&lt;br&gt;&#xA;आसाद्य तौ नरव्याघ्रौ दर्यास्तस्याविदूरतः।&lt;br&gt;&#xA;ददृशाते महारूपां राक्षसीं विकृताननाम् ॥ 3.69.11 ॥&lt;br&gt;&#xA;भयदामल्पसत्त्वानां बीभत्सां सौद्रदर्शनाम्।&lt;br&gt;&#xA;लम्बोदरीं तीक्ष्णदंष्ट्रां करालां परुषत्वचम् ॥ 3.69.12 ॥&lt;br&gt;&#xA;भक्षयन्तीं मृगान् भीमान् विकटां मुक्तमूर्धजाम्।&lt;br&gt;&#xA;प्रैक्षेतां तौ ततस्तत्र भ्रातरौ रामलक्ष्मणौ ॥ 3.69.13 ॥&lt;br&gt;&#xA;सा समासाद्य तौ वीरौ व्रजन्तं भ्रातुरग्रतः।&lt;br&gt;&#xA;एहि रंस्यावहेत्युक्त्वा समालम्बत लक्ष्मणम् ॥ 3.69.14 ॥&lt;br&gt;&#xA;उवाच चैनं वचनं सौमित्रिमुपगुह्य सा ॥ 3.69.15 ॥&lt;br&gt;&#xA;नाथ पर्वतकूटेषु नदीनां पुलिनेषु च।&lt;br&gt;&#xA;आयुःशेषमिमं वीर त्वं मया सह रंस्यसे ॥ 3.69.16 ॥&lt;br&gt;&#xA;एवमुक्तस्तु कुपितः खड्गमुद्धृत्य लक्ष्मणः।&lt;br&gt;&#xA;कर्णनासौ स्तनौ चास्या निचकर्तारिसूदनः ॥ 3.69.17 ॥&lt;br&gt;&#xA;कर्णनासे निकृत्ते तु विस्वरं सा विनद्य च।&lt;br&gt;&#xA;यथागतं प्रदुद्राव राक्षसी भीमदर्शना ॥ 3.69.18 ॥&lt;br&gt;&#xA;तस्यां गतायां गहनं विशन्तौ वनमोजसा।&lt;br&gt;&#xA;आसेदतुरमित्रघ्नौ भ्रातरौ रामलक्ष्मणौ ॥ 3.69.19 ॥&lt;br&gt;&#xA;लक्ष्मणस्तु महातेजाः सत्त्ववाञ्छीलवाञ्छुचिः।&lt;br&gt;&#xA;अब्रवीत्प्राञ्जलिर्वाक्यं भ्रातरं दीप्ततेजसम् ॥ 3.69.20 ॥&lt;br&gt;&#xA;स्पन्दते मे दृढं बाहुरुद्विग्नमिव मे मनः।&lt;br&gt;&#xA;प्रायशश्चाप्यनिष्टानि निमित्तान्युपलक्षये ॥ 3.69.21 ॥&lt;br&gt;&#xA;तस्मात्सज्जीभवार्य त्वं कुरुष्व वचनं हितम्।&lt;br&gt;&#xA;ममैव हि निमित्तानि सद्यः शंसन्ति सम्भ्रमम् ॥ 3.69.22 ॥&lt;br&gt;&#xA;एष वञ्चुलको नाम पक्षी परमदारुणः।&lt;br&gt;&#xA;आवयोर्विजयं युद्धे शंसन्निव विनर्दति ॥ 3.69.23 ॥&lt;br&gt;&#xA;तयोरन्वेषतोरेवं सर्वं तद्वनमोजसा।&lt;br&gt;&#xA;सञ्जज्ञे विपुलः शब्दः प्रभञ्जन्निव तद्वनम् ॥ 3.69.24 ॥&lt;br&gt;&#xA;संवेष्टितमिवात्यर्थं गगनं मातरिश्वना।&lt;br&gt;&#xA;वनस्य तस्य शब्दोभूद्दिवमापूरयन्निव ॥ 3.69.25 ॥&lt;br&gt;&#xA;तं शब्दं काङ्क्षमाणस्तु रामः कक्षे सहानुजः।&lt;br&gt;&#xA;ददर्श सुमहाकायं राक्षसं विपुलोरसम् ॥ 3.69.26 ॥&lt;br&gt;&#xA;आसेदतुस्ततस्तत्र तावुभौ प्रमुखे स्थितम्।&lt;br&gt;&#xA;विवृद्धमशिरोग्रीवं कबन्धमुदरेमुखम् ॥ 3.69.27 ॥&lt;br&gt;&#xA;रोमभिर्निचितैस्तीक्ष्णैर्महागिरिमिवोच्छ्रितम्।&lt;br&gt;&#xA;नीलमेघनिभं रौद्रं मेघस्तनितनिःस्वनम् ॥ 3.69.28 ॥&lt;br&gt;&#xA;अग्निज्वालानिकाशेन ललाटस्थेन दीप्यता।&lt;br&gt;&#xA;महापक्ष्मेण पिङ्गेन विपुलेनायतेन च ॥ 3.69.29 ॥&lt;br&gt;&#xA;एकेनोरसि घोरेण नयनेनाशुदर्शिना।&lt;br&gt;&#xA;महादंष्ट्रोपपन्नं तं लेलिहानं महामुखम् ॥ 3.69.30 ॥&lt;br&gt;&#xA;भक्षयन्तं महाघोरानृक्षसिंहमृगद्विपान्।&lt;br&gt;&#xA;घोरौ भुजौ विकुर्वाणमुभौ योजनमायतौ ॥ 3.69.31 ॥&lt;br&gt;&#xA;आकर्षन्तं विकर्षन्तमनेकान् मृगयूथपान्।&lt;br&gt;&#xA;स्थितमावृत्य पन्थानं तयोर्भ्रात्रोः प्रपन्नयोः ॥ 3.69.32 ॥&lt;br&gt;&#xA;अथ तौ समभिक्रम्य क्रोशमात्रे ददर्शतुः।&lt;br&gt;&#xA;महान्तं दारुणं भीमं कबन्धं भुजसंवृतम् ॥ 3.69.33 ॥&lt;br&gt;&#xA;कबन्धमिव संस्थानादतिघोरप्रदर्शनम् ॥ 3.69.34 ॥&lt;br&gt;&#xA;स महाबाहुरत्यर्थं प्रसार्य विपुलौ भूजौ।&lt;br&gt;&#xA;जग्राह सहितावेव राघवौ पीडयन्बलात् ॥ 3.69.35 ॥&lt;br&gt;&#xA;खड्गिनौ दृढधन्वानौ तिग्मतेजोवपुर्धरौ।ड्गि भ्रातरौ विवशं प्राप्तौ कृष्यमाणौ महाबलौ ॥ 3.69.36 ॥&lt;br&gt;&#xA;बाल्यादनाश्रयत्वाच्च लक्ष्मणस्त्वतिविव्यथे।&lt;br&gt;&#xA;उवाच च विषण्णः सन् राघवं राघवानुजः ॥ 3.69.37 ॥&lt;br&gt;&#xA;पश्य मां वीर विवशं राक्षसस्य वशं गतम्।&lt;br&gt;&#xA;मयैकेन विनिर्युक्तः परिमुञ्चस्व राघव ॥ 3.69.38 ॥&lt;br&gt;&#xA;मां हि भूतबलिं दत्त्वा पलायस्व यथासुखम् ॥ 3.69.39 ॥&lt;br&gt;&#xA;अधिगन्तासि वैदेहीमचिरेणेति मे मतिः ॥ 3.69.40 ॥&lt;br&gt;&#xA;प्रतिलभ्य च काकुत्स्थ पितृपैतामहीं महीम्।&lt;br&gt;&#xA;तत्र मां राम राज्यस्थः स्मर्तुमर्हिसि सर्वदा ॥ 3.69.41 ॥&lt;br&gt;&#xA;लक्ष्मणेनैवमुक्तस्तु रामः सौमित्रिमब्रवीत्।&lt;br&gt;&#xA;मा स्म त्रासं कृथा वीर न हि त्वादृग्विषीदति ॥ 3.69.42 ॥&lt;br&gt;&#xA;एतस्मिन्नन्तरे क्रूरो भ्रातरौ रामलक्ष्मणौ।&lt;br&gt;&#xA;पप्रच्छ घननिर्घोषः कबन्धो दानवोत्तमः ॥ 3.69.43 ॥&lt;br&gt;&#xA;कौ युवां वृषभस्कन्धौ महाखङ्गधनुर्धरौ।&lt;br&gt;&#xA;घोरं देशमिमं प्राप्तौ मम भक्षावुपस्थितौ ॥ 3.69.44 ॥&lt;br&gt;&#xA;वदतं कार्यमिह वां किमर्थं चागतौ युवाम्।&lt;br&gt;&#xA;इमं देशमनुप्राप्तौ क्षुधार्तस्येह तिष्ठतः ॥ 3.69.45 ॥&lt;br&gt;&#xA;सबाणचापखड्गौ च तीक्ष्णशृङ्गाविवर्षभौ।&lt;br&gt;&#xA;ममास्यमनुमम्प्राप्तौ दुर्लभं जीवितं पुनः ॥ 3.69.46 ॥&lt;br&gt;&#xA;तस्य तद्वचनं श्रुत्वा कबन्धस्य दुरात्मनः।&lt;br&gt;&#xA;उवाच लक्ष्मणं रामो मुखेन परिशुष्यता ॥ 3.69.47 ॥&lt;br&gt;&#xA;कृच्छ्रात्कृच्छ्रतरं प्राप्य दारुणं सत्यविक्रम।&lt;br&gt;&#xA;व्यसनं जीवितान्ताय प्राप्तमप्राप्य तां प्रियाम् ॥ 3.69.48 ॥&lt;br&gt;&#xA;कालस्य सुमहद्वीर्यं सर्वभूतेषु लक्ष्मण।&lt;br&gt;&#xA;त्वां च मां नरव्याघ्र व्यसनैः पश्य मोहितौ ॥ 3.69.49 ॥&lt;br&gt;&#xA;शूराश्च बलवन्तश्च कृतास्त्राश्च रणाजिरे।&lt;br&gt;&#xA;कालाभिपन्नाः सीदन्ति यथा वालुकसेतवः ॥ 3.69.50 ॥&lt;br&gt;&#xA;इति ब्रुवाणो दृढसत्यविक्रमो महायशा दाशरथिः प्रतापवान्।&lt;br&gt;&#xA;अवेक्ष्य सौमित्रिमुदग्रपौरुषं स्थिरां तदा स्वां मतिमात्मनाकरोत् ॥ 3.69.51 ॥&lt;/p&gt;</description>
    </item>
    <item>
      <title>०७० राम-कबन्धयुद्धम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/070_rAma-kabandhayuddham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/070_rAma-kabandhayuddham/</guid>
      <description>&lt;p&gt;तौ तु तत्र स्थितौ दृष्ट्वा भ्रातरौ रामलक्ष्मणौ।&lt;br&gt;&#xA;बाहुपाशपरिक्षिप्तौ कबन्धो वाक्यमब्रवीत् ॥ 3.70.1 ॥&lt;br&gt;&#xA;तिष्ठतः किन्नु मां दृष्ट्वा क्षुधार्तं क्षत्त्रियर्षभौ।&lt;br&gt;&#xA;आहारार्थं तु सन्दिष्टौ दैवेन गतचेतसौ ॥ 3.70.2 ॥&lt;br&gt;&#xA;तच्छ्रुत्वा लक्ष्मणो वाक्यं प्राप्तकालं हितं तदा।&lt;br&gt;&#xA;उवाचार्तिं समापन्नो विक्रमे कृतलक्षणः ॥ 3.70.3 ॥&lt;br&gt;&#xA;त्वां च मां च पुरा तूर्णमादत्ते राक्षसाधमः।&lt;br&gt;&#xA;तस्मादसिभ्यामस्याशु बाहू छिन्दावहै गुरू ॥ 3.70.4 ॥&lt;br&gt;&#xA;भीषणोऽयं महाकायो राक्षसो भुजविक्रमः।&lt;br&gt;&#xA;लोकं ह्यतिजितं कृत्वा ह्यावां हन्तुमिहेच्छति ॥ 3.70.5 ॥&lt;br&gt;&#xA;निश्चेष्टानां वधो राजन् कुत्सितो जगतीपतेः।&lt;br&gt;&#xA;क्रतुमध्योपनीतानां पशूनामिव राघव ॥ 3.70.6 ॥&lt;br&gt;&#xA;एतत्सञ्जल्पितं श्रुत्वा तयोः क्रद्धस्तु राक्षसः।&lt;br&gt;&#xA;विदार्यास्यं तदा रौद्रस्तौ भक्षयितुमारभत् ॥ 3.70.7 ॥&lt;br&gt;&#xA;ततस्तौ देशकालज्ञौ खड्गाभ्यामेव राघवौ।&lt;br&gt;&#xA;अच्छिन्दतां सुसंहृष्टौ बाहू तस्यांसदेशतः ॥ 3.70.8 ॥&lt;br&gt;&#xA;दक्षिणो दक्षिणं बाहुमसक्तमसिना ततः।&lt;br&gt;&#xA;चिच्छेद रामो वेगेन सव्यं वीरस्तु लक्ष्मणः ॥ 3.70.9 ॥&lt;br&gt;&#xA;स पपात महाबाहुश्छिन्नबाहुर्महास्वनः।&lt;br&gt;&#xA;खं च गां च दिशश्चैव नादयन् जलदो यथा ॥ 3.70.10 ॥&lt;br&gt;&#xA;स निकृत्तौ भूजौ दृष्ट्वा शोणितौघपरिप्लुतः।&lt;br&gt;&#xA;दीनः पप्रच्छ तौ वीरौ कौ युवामिति दानवः ॥ 3.70.11 ॥&lt;br&gt;&#xA;इति तस्य ब्रुवाणस्य लक्ष्मणः शुभलक्षणः।&lt;br&gt;&#xA;शशंस राघवं तस्य कबन्धस्य महात्मनः ॥ 3.70.12 ॥&lt;br&gt;&#xA;अयमिक्ष्वाकुदायादो रामो नाम जनैः श्रुतः।&lt;br&gt;&#xA;अस्यैवावरजं विद्धि भ्रातरं मां च लक्ष्मणम् ॥ 3.70.13 ॥&lt;br&gt;&#xA;अस्य देवप्रभावस्य वसतो विजने वने।&lt;br&gt;&#xA;रक्षसाऽपहृता पत्नी यामिच्छन्ताविहागतौ ॥ 3.70.14 ॥&lt;br&gt;&#xA;त्वं तु को वा किमर्थं वा कबन्धसदृशो वने।&lt;br&gt;&#xA;आस्येनोरसि दीप्तेन भग्नजङ्घो विवेष्टसे ॥ 3.70.15 ॥&lt;br&gt;&#xA;एवमुक्तः कबन्धस्तु लक्ष्मणेनोत्तरं वचः।&lt;br&gt;&#xA;उवाच परमप्रीतस्तदिन्द्रवचनं स्मरन् ॥ 3.70.16 ॥&lt;br&gt;&#xA;स्वागतं वां नरव्याघ्रौ दिष्ट्या पश्यामि चाप्यहम्।&lt;br&gt;&#xA;दिष्ट्या चेमौ निकृत्तौ मे युवाभ्यां बाहुबन्धनौ ॥ 3.70.17 ॥&lt;br&gt;&#xA;विरूपं यच्च मे रूपं प्राप्तं ह्यविनयाद्यथा।&lt;br&gt;&#xA;तन्मे शृणु नरव्याघ्र तत्त्वतः शंसतस्तव ॥ 3.70.18 ॥&lt;/p&gt;</description>
    </item>
    <item>
      <title>०७१ कबन्धेन स्ववृत्तान्तकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/071_kabandhena_svavRttAntakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/071_kabandhena_svavRttAntakathanam/</guid>
      <description>&lt;p&gt;रूपमासीन्ममाचिन्त्यं त्रिषु लोकेषु विश्रुतम्।&lt;br&gt;&#xA;यथा सोमस्य शक्रस्य सूर्यस्य च यथा वपुः ॥ 3.71.1 ॥&lt;br&gt;&#xA;सोऽहं रूपमिदं कृत्वा लोकवित्रासनं महत्।&lt;br&gt;&#xA;ऋषीन्वनगतान् राम त्रासयामि ततस्ततः ॥ 3.71.2 ॥&lt;br&gt;&#xA;ततः स्थूलशिरा नाम महर्षिः कोपितो मया।&lt;br&gt;&#xA;सञ्चिन्वन् विविधं वन्यं रूपेणानेन धर्षितः ॥ 3.71.3 ॥&lt;br&gt;&#xA;तेनाहमुक्तः प्रेक्ष्यैवं घोरशापाभिधायिना।&lt;br&gt;&#xA;एतदेव नृशंसं ते रूपमस्तु विगर्हितम् ॥ 3.71.4 ॥&lt;br&gt;&#xA;स मया याचितः क्रुद्धः शापस्यान्तो भवेदिति।&lt;br&gt;&#xA;अभिशापकृतस्येति तेनेदं भाषितं वचः ॥ 3.71.5 ॥&lt;br&gt;&#xA;यदा छित्त्वा भुजौ रामस्त्वां दहेद्विजने वने।&lt;br&gt;&#xA;तदा त्वं प्राप्स्यसे रूपं स्वमेव विपुलं शुभम् ॥ 3.71.6 ॥&lt;br&gt;&#xA;श्रिया विराजितं पुत्रं दनोस्त्वं विद्धि लक्ष्मण।&lt;br&gt;&#xA;इन्द्रकोपादिदं रूपं प्राप्तमेवं रणाजिरे ॥ 3.71.7 ॥&lt;br&gt;&#xA;अहं हि तपसोग्रेण पितामहमतोषयम्।&lt;br&gt;&#xA;दीर्घमायुः स मे प्रादात्ततो मां विभ्रमोस्पृशत् ॥ 3.71.8 ॥&lt;br&gt;&#xA;दीर्घमायुर्मया प्राप्तं किं मे शक्रः करिष्यति।&lt;br&gt;&#xA;इत्येवं बुद्धिमास्थाय रणे शक्रमधर्षयम् ॥ 3.71.9 ॥&lt;br&gt;&#xA;तस्य बाहुप्रमुक्तेन वज्रेण शतपर्वणा।&lt;br&gt;&#xA;सक्थिनी चैव मूर्धा च शरीरे सम्प्रवेशितम् ॥ 3.71.10 ॥&lt;br&gt;&#xA;स मया याच्यमानः सन्नानयद्यमसादनम्।&lt;br&gt;&#xA;पितामहवचः सत्यं तदस्त्विति ममाब्रवीत् ॥ 3.71.11 ॥&lt;br&gt;&#xA;अनाहारः कथं शक्तो भग्नसक्थिशिरोमुखः।&lt;br&gt;&#xA;वज्रेणाभिहतः कालं सुदीर्घमपि जीवितुम् ॥ 3.71.12 ॥&lt;br&gt;&#xA;एवमुक्तस्तु मे शक्रो बाहू योजनमायतौ।&lt;br&gt;&#xA;प्रादादास्यं च मे कुक्षौ तीक्ष्णदंष्ट्रमकल्पयत् ॥ 3.71.13 ॥&lt;br&gt;&#xA;सोऽहं भुजाभ्यां दीर्घाभ्यां सङ्कृष्यास्मिन्वनेचरान्।&lt;br&gt;&#xA;सिंहद्वीपमृगव्याघ्रान् भक्षयामि समन्ततः ॥ 3.71.14 ॥&lt;br&gt;&#xA;स तु मामब्रवीदिन्द्रो यदा रामः सलक्ष्मणः।&lt;br&gt;&#xA;छेत्स्यते समरे बाहू तदा स्वर्गं गमिष्यति ॥ 3.71.15 ॥&lt;br&gt;&#xA;अनेन वपुषा राम वनेऽस्मिन् राजसत्तम।&lt;br&gt;&#xA;यद्यत्पश्यामि सर्वस्य ग्रहणं साधु रोचये ॥ 3.71.16 ॥&lt;br&gt;&#xA;अवश्यं ग्रहणं रामो मन्येऽहं समुपैष्यति।&lt;br&gt;&#xA;इमां बुद्धिं पुरस्कृत्य देहन्यासकृतश्रमः ॥ 3.71.17 ॥&lt;br&gt;&#xA;स त्वं रामोऽसि भद्रं ते नाहमन्येन राघव।&lt;br&gt;&#xA;शक्यो हन्तुं यथातत्त्वमेवमुक्तं महर्षिणा ॥ 3.71.18 ॥&lt;br&gt;&#xA;अहं हि मतिसाचिव्यं किरष्यामि नरर्षभ।&lt;br&gt;&#xA;मित्रं चैवोपदेक्ष्यामि युवाभ्यां संस्कृतोऽग्निना ॥ 3.71.19 ॥&lt;br&gt;&#xA;एवमुक्तस्तु धर्मात्मा दनुना तेन राघवः।&lt;br&gt;&#xA;इदं जगाद वचनं लक्ष्मणस्योपशृण्वतः ॥ 3.71.20 ॥&lt;br&gt;&#xA;रावणेन हृता भार्या मम सीता यशस्विनी।&lt;br&gt;&#xA;निष्क्रान्तस्य जनस्थानात्सह भ्रात्रा यथासुखम् ॥ 3.71.21 ॥&lt;br&gt;&#xA;नाममात्रं तु जानामि न रूपं तस्य रक्षसः।&lt;br&gt;&#xA;निवासं वा प्रभावं वा वयं तस्य न विद्महे ॥ 3.71.22 ॥&lt;br&gt;&#xA;शोकार्तानामनाथानामेवं विपरिधावताम्।&lt;br&gt;&#xA;कारुण्यं सदृशं कर्तुमुपकारे च वर्तताम् ॥ 3.71.23 ॥&lt;br&gt;&#xA;काष्ठान्यादाय शुष्काणि काले भग्नानि कुञ्जरैः।&lt;br&gt;&#xA;धक्ष्यामस्त्वां वयं वीर श्वभ्रे महति कल्पिते ॥ 3.71.24 ॥&lt;br&gt;&#xA;स त्वं सीतां समाचक्ष्व येन वा यत्र वा हृता।&lt;br&gt;&#xA;कुरु कल्याणमत्यर्थं यदि जानासि तत्त्वतः ॥ 3.71.25 ॥&lt;br&gt;&#xA;एवमुक्तस्तु रामेण वाक्यं दनुरनुत्तमम्।&lt;br&gt;&#xA;प्रोवाच कुशलो वक्तुं वक्तारमपि राघवम् ॥ 3.71.26 ॥&lt;br&gt;&#xA;दिव्यमस्ति न मे ज्ञानं नाभिजानामि मैथिलीम्।&lt;br&gt;&#xA;यस्तां ज्ञास्यति तं वक्ष्ये दग्धः स्वं रूपमास्थितः ॥ 3.71.27 ॥&lt;br&gt;&#xA;अदग्धस्य तु विज्ञातुं शक्तिरस्ति न मे प्रभो।&lt;br&gt;&#xA;राक्षसं तं महावीर्यं सीता येन हृता तव ॥ 3.71.28 ॥&lt;br&gt;&#xA;विज्ञानं हि मम भ्रष्टं शापदोषेण राघव।&lt;br&gt;&#xA;स्वकृतेन मया प्राप्तं रूपं लोकविगर्हितम् ॥ 3.71.29 ॥&lt;br&gt;&#xA;किन्तु यावन्न यात्यस्तं सविता श्रान्तवाहनः।&lt;br&gt;&#xA;तावन्मामवटे क्षिप्त्वा दह राम यथाविधि ॥ 3.71.30 ॥&lt;br&gt;&#xA;दग्धस्त्वयाहमवटे न्यायेन रघुनन्दन।&lt;br&gt;&#xA;वक्ष्यामि तमहं वीर यस्तं ज्ञास्यति राक्षसम् ॥ 3.71.31 ॥&lt;br&gt;&#xA;तेन सख्यं च कर्तव्यं न्यायवृत्तेन राघव।&lt;br&gt;&#xA;कल्पयिष्यति ते प्रीतः साहाय्यं लघुविक्रमः ॥ 3.71.32 ॥&lt;br&gt;&#xA;न हि तस्यास्त्यविज्ञातं त्रिषु लोकेषु राघव।&lt;br&gt;&#xA;सर्वान् परिसृतो लोकान् पुराऽसौ कारणान्तरे ॥ 3.71.33 ॥&lt;/p&gt;</description>
    </item>
    <item>
      <title>०७२ सीताप्राप्त्युपायकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/072_sItAprAptyupAyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/072_sItAprAptyupAyakathanam/</guid>
      <description>&lt;p&gt;एवमुक्तौ तु तौ वीरौ कबन्धेन नरेश्वरौ।&lt;br&gt;&#xA;गिरिप्रदरमासाद्य पावकं विससर्जतुः ॥ 3.72.1 ॥&lt;br&gt;&#xA;लक्ष्मणस्तु महोल्काभिर्ज्वलिताभिः समन्ततः।&lt;br&gt;&#xA;चितामादीपयामास सा प्रजज्वाल सर्वतः ॥ 3.72.2 ॥&lt;br&gt;&#xA;तच्छरीरं कबन्धस्य घृतपिण्डोपमं महत्।&lt;br&gt;&#xA;मेदसा पच्यमानस्य मन्दं दहति पावकः ॥ 3.72.3 ॥&lt;br&gt;&#xA;स विधूय चितामाशु विधूमोऽग्निरिवोत्थितः।&lt;br&gt;&#xA;अरजे वाससी बिभ्रन्मालां दिव्यां महाबलः ॥ 3.72.4 ॥&lt;br&gt;&#xA;ततश्चिताया वेगेन भास्वरो विमलाम्बरः।&lt;br&gt;&#xA;उत्पपाताशु संहृष्टः सर्वप्रत्यङ्गभूषणः ॥ 3.72.5 ॥&lt;br&gt;&#xA;विमाने भास्वरे तिष्ठन् हंसयुक्ते यशस्करे।&lt;br&gt;&#xA;प्रभया च महातेजा दिशो दश विराजयन् ॥ 3.72.6 ॥&lt;br&gt;&#xA;सोऽन्तरिक्षगतो रामं कबन्धो वाक्यमब्रवीत्।&lt;br&gt;&#xA;शृणु राघव तत्त्वेन यथा सीतामवाप्स्यसि ॥ 3.72.7 ॥&lt;br&gt;&#xA;राम षड्युक्तयो लोके याभिः सत्त्वं विमृश्यते ॥ 3.72.8 ॥&lt;br&gt;&#xA;दशाभागगतो हीनस्त्वं हि राम सलक्ष्मणः।&lt;br&gt;&#xA;यत्कृते व्यसनं प्राप्तं त्वया दारप्रधर्षणम् ॥ 3.72.9 ॥&lt;br&gt;&#xA;तदवश्यं त्वया कार्यः स सुहृत्सुहृदां वर।&lt;br&gt;&#xA;अकृत्वा हि न ते सिद्धिमहं पश्यामि चिन्तयन् ॥ 3.72.10 ॥&lt;br&gt;&#xA;श्रूयतां राम वक्ष्यामि सुग्रीवो नाम वानरः।&lt;br&gt;&#xA;भ्रात्रा निरस्तः क्रुद्धेन वालिना शक्रसूनुना ॥ 3.72.11 ॥&lt;br&gt;&#xA;ऋश्यमूके गिरिवरे पम्पापर्यन्तशोभिते।&lt;br&gt;&#xA;निवसत्यात्मवान् वीरश्चतुर्भिस्सह वानरैः ॥ 3.72.12 ॥&lt;br&gt;&#xA;वानरेन्द्रो महावीर्यस्तेजोवानमितप्रभः।&lt;br&gt;&#xA;सत्यसन्धो विनीतश्च धृतिमान्मतिमान्महान् ॥ 3.72.13 ॥&lt;br&gt;&#xA;दक्षः प्रगल्भो द्युतिमान्महाबलपराक्रमः।&lt;br&gt;&#xA;भ्रात्रा विवासितो राम राज्यहेतोर्महाबलः ॥ 3.72.14 ॥&lt;br&gt;&#xA;स ते सहायो मित्रं च सीतायाः परिमार्गणे।&lt;br&gt;&#xA;भविष्यति हि ते राम मा च शोके मनः कृथाः ॥ 3.72.15 ॥&lt;br&gt;&#xA;भवितव्यं हि यच्चापि न तच्छक्यमिहान्यथा।&lt;br&gt;&#xA;कर्तुमिक्ष्वाकुशार्दूल कालो हि दुरतिक्रमः ॥ 3.72.16 ॥&lt;br&gt;&#xA;वयस्यं तं कुरु क्षिप्रमितो गत्वाद्य राघव।&lt;br&gt;&#xA;अद्रोहाय समागम्य दीप्यमाने विभावसौ ॥ 3.72.17 ॥&lt;br&gt;&#xA;स च ते नावमन्तव्यः सुग्रीवो वानराधिपः।&lt;br&gt;&#xA;कृतज्ञः कामरूपी च सहायर्थी च वीर्यवान् ॥ 3.72.18 ॥&lt;br&gt;&#xA;शक्तौ ह्यद्य युवां कर्तुं कार्यं तस्य चिकीर्षितम्।&lt;br&gt;&#xA;कृतार्थो वाऽकृतार्थो वा कृत्यं तव करिष्यति ॥ 3.72.19 ॥&lt;br&gt;&#xA;स ऋक्षरजसः पुत्रः पम्पामटति शङ्कितः।&lt;br&gt;&#xA;भास्करस्यौरसः पुत्रो वालिना कृतकिल्बिषः ॥ 3.72.20 ॥&lt;br&gt;&#xA;सन्निधायायुधं क्षिप्रमृश्यमूकालयं कपिम्।&lt;br&gt;&#xA;कुरु राघव सत्येन वयस्यं वनचारिणम् ॥ 3.72.21 ॥&lt;br&gt;&#xA;स हि स्थानानि सर्वाणि कार्त्स्न्येन कपिकुञ्जरः।&lt;br&gt;&#xA;नरमांसाशिनां लोके नैपुण्यादधिगच्छति ॥ 3.72.22 ॥&lt;br&gt;&#xA;न तस्याविदितं लोके किञ्चिदस्ति हि राघव।&lt;br&gt;&#xA;यावत्सूर्यः प्रतपति सहस्रांशुररिन्दम ॥ 3.72.23 ॥&lt;br&gt;&#xA;स नदीर्विपुलाञ्छैलान् गिरिदुर्गाणि कन्दरान्।&lt;br&gt;&#xA;अन्वीक्ष्य वानरैः सार्धं पत्नीं तेऽधिगमिष्यति ॥ 3.72.24 ॥&lt;br&gt;&#xA;वानरांश्च महाकायान् प्रेषयिष्यति राघव।&lt;br&gt;&#xA;दिशो विचेतुं तां सीतां त्वद्वियोगेन शोचतीम् ॥ 3.72.25 ॥&lt;br&gt;&#xA;स ज्ञास्यति वरारोहां निर्मलां रावणालये ॥ 3.72.26 ॥&lt;br&gt;&#xA;स मेरुशृङ्गाग्रगतामनिन्दितां प्रविश्य पातालतलेऽपि वाश्रिताम्।&lt;br&gt;&#xA;प्लवङ्गमानां प्रवरस्तव प्रियां निहत्य रक्षांसि पुनः प्रदास्यति ॥ 3.72.27 ॥&lt;/p&gt;</description>
    </item>
    <item>
      <title>०७३ सुग्रीवास्थानमार्गदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/073_sugrIvAsthAnamArgadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/073_sugrIvAsthAnamArgadarshanam/</guid>
      <description>&lt;p&gt;निदर्शयित्वा रामाय सीतायाः प्रतिपादने।&lt;br&gt;&#xA;वाक्यमन्वर्थमर्थज्ञः कबन्धः पुनरब्रवीत् ॥ 3.73.1 ॥&lt;br&gt;&#xA;एष राम शिवः पन्था यत्रैते पुष्पिता द्रुमाः।&lt;br&gt;&#xA;प्रतीचीं दिशमाश्रित्य प्रकाशन्ते मनोरमाः ॥ 3.73.2 ॥&lt;br&gt;&#xA;जम्बूप्रियालपनसप्लक्षन्यग्रोधतिन्दुकाः।&lt;br&gt;&#xA;अश्वत्थाः कर्णिकाराश्च चूताश्चान्ये च पादापाः ॥ 3.73.3 ॥&lt;br&gt;&#xA;नीलाशोकाः कदम्बाश्च करवीराश्च पुष्पिताः।&lt;br&gt;&#xA;अग्निमुख्या अशोकाश्च सुरक्ताः पारिभद्रकाः ॥ 3.73.4 ॥&lt;br&gt;&#xA;तानारूह्याथवा भूमौ पातयित्वा च तान् बलात्।&lt;br&gt;&#xA;फलान्यमृतकल्पानि भक्षयन्तौ गमिष्यथः ॥ 3.73.5 ॥&lt;br&gt;&#xA;तदतिक्रम्य काकुत्स्थ वनं पुष्पितपादपम्।&lt;br&gt;&#xA;नन्दनप्रतिमं चान्यत् कुरवो ह्युत्तरा इव ॥ 3.73.6 ॥&lt;br&gt;&#xA;सर्वकामफला वृक्षाः पादपास्तु मधुस्रवाः।&lt;br&gt;&#xA;सर्वे च ऋतवस्तत्र वने चैत्ररथे यथा ॥ 3.73.7 ॥&lt;br&gt;&#xA;फलभारानतास्तत्र महाविटपधारिणः।&lt;br&gt;&#xA;शोभन्ते सर्वतस्तत्र मेघपर्वतसन्निभाः ॥ 3.73.8 ॥&lt;br&gt;&#xA;तानारुह्याथ वा भूमौ पातयित्वा यथासुखम्।&lt;br&gt;&#xA;फलान्यमृतकल्पानि लक्ष्मणस्ते प्रदास्यति ॥ 3.73.9 ॥&lt;br&gt;&#xA;चङ्क्रमन्तौ वरान् देशान् शैलाच्छैलं वनाद्वनम्।&lt;br&gt;&#xA;ततः पुष्करिणीं वीरौ पम्पां नाम गमिष्यथः ॥ 3.73.10 ॥&lt;br&gt;&#xA;अशर्करामविभ्रंशां समतीर्थामशैवलाम्।&lt;br&gt;&#xA;राम सञ्चातवालूकां कमलोत्पलशालिनीम् ॥ 3.73.11 ॥&lt;br&gt;&#xA;तत्र हंसाः प्लवाः क्रौञ्चाः कुरराश्चैव राघव।&lt;br&gt;&#xA;वल्गुस्वना निकूजन्ति पम्पासलिलगोचराः ॥ 3.73.12 ॥&lt;br&gt;&#xA;नोद्विजन्ते नरान् दृष्ट्वा वधस्याकोविदाः शुभाः।&lt;br&gt;&#xA;घृतपिण्डोपमान् स्थूलांस्तान् द्विजान् भक्षयिश्यथः ॥ 3.73.13 ॥&lt;br&gt;&#xA;रोहितान् वक्रतुण्डांश्च नडमीनांश्च राघव।&lt;br&gt;&#xA;पम्पायामिषुभिर्मत्स्यांस्तत्र राम वरान् हतान् ॥ 3.73.14 ॥&lt;br&gt;&#xA;निस्त्वक्पक्षानयस्तप्तानकृशानेककण्टकान्।&lt;br&gt;&#xA;तव भक्त्या समायुक्तो लक्ष्मणः सम्प्रदास्यति ॥ 3.73.15 ॥&lt;br&gt;&#xA;भृशं ते खादतो मत्स्यान् पम्पायाः पुष्पसञ्चये।&lt;br&gt;&#xA;पद्मगन्धि शिवं वारि सुखशीतमनामयम् ॥ 3.73.16 ॥&lt;br&gt;&#xA;उद्धृत्य सतताक्लिष्टं रौप्यस्फाटिकसन्निभम्।&lt;br&gt;&#xA;असौ पुष्करपर्णेन लक्ष्मणः पाययिष्यति ॥ 3.73.17 ॥&lt;br&gt;&#xA;स्थूलान् गिरिगुहाशय्यान् वराहान् वनचारिणः।&lt;br&gt;&#xA;अपां लोभादुपावृत्तान् वृषभानिव नर्दतः ॥ 3.73.18 ॥&lt;br&gt;&#xA;रूपान्वितांश्च पम्पायां द्रक्ष्यसि त्वं नरोत्तम ॥ 3.73.19 ॥&lt;br&gt;&#xA;सायाह्ने विचरन् राम विटपीन् माल्यधारिणः।&lt;br&gt;&#xA;शीतोदकं च पम्पाया दृष्ट्वा शोकं विहास्यसि ॥ 3.73.20 ॥&lt;br&gt;&#xA;सुमनोभिश्चितांस्तत्र तिलकान्नक्तमालकान्।&lt;br&gt;&#xA;उत्पलानि च फुल्लानि पङ्कजानि च राघव ॥ 3.73.21 ॥&lt;br&gt;&#xA;न तानि कश्चिन्माल्यानि तत्रारोपयिता नरः।&lt;br&gt;&#xA;न च वै म्लानतां यान्ति न च शीर्यन्ति राघव ॥ 3.73.22 ॥&lt;br&gt;&#xA;मतङ्गशिष्यास्तत्रासन्नृषयः सुसमाहिताः।&lt;br&gt;&#xA;तेषां भाराभितप्तानां वन्यमाहरतां गुरोः ॥ 3.73.23 ॥&lt;br&gt;&#xA;तानि जातानि माल्यानि मुनीनां तपसा तदा।&lt;br&gt;&#xA;स्वेदबिन्दुसमुत्थानि न विनश्यन्ति राघव ॥ 3.73.24 ॥&lt;br&gt;&#xA;तेषामद्यापि तत्रैव दृश्यते परिचारिणी।&lt;br&gt;&#xA;श्रमणी शबरी नाम काकुत्स्थ चिरजीविनी ॥ 3.73.25 ॥&lt;br&gt;&#xA;त्वां तु धर्मे स्थिता नित्यं सर्वभूतनमस्कृतम्।&lt;br&gt;&#xA;दृष्ट्वा देवोपमं राम स्वर्गलोकं गमिष्यति ॥ 3.73.26 ॥&lt;br&gt;&#xA;ततस्तद्राम पम्पायास्तीरमाश्रित्य पश्चिमम्।&lt;br&gt;&#xA;आश्रमस्थानमतुलं गुह्यं काकुत्स्थ पश्यसि ॥ 3.73.27 ॥&lt;br&gt;&#xA;न तत्राक्रमितुं नागाः शक्नुवन्ति तमाश्रमम्।&lt;br&gt;&#xA;विविधास्तत्र वै नागा वने तस्मिंश्च पर्वते ॥ 3.73.28 ॥&lt;br&gt;&#xA;ऋषेस्तस्य मतङ्गस्य विधानात्तच्च काननम्।&lt;br&gt;&#xA;मतङ्गवनमित्येव विश्रुतं रघुनन्दन ॥ 3.73.29 ॥&lt;br&gt;&#xA;तस्मिन्नन्दनसङ्काशे देवारण्योपमे वने।&lt;br&gt;&#xA;नानाविहगसङ्कीर्णे रंस्यसे राम निर्वृतः ॥ 3.73.30 ॥&lt;br&gt;&#xA;सुदुःखारोहणो नाम शिशुनागाभिरक्षितः।&lt;br&gt;&#xA;उदारो ब्रह्मणा चैव पूर्वकाले विनिर्मितः ॥ 3.73.31 ॥&lt;br&gt;&#xA;शयानः पुरुषो राम तस्य शैलस्य मूर्धनि।&lt;br&gt;&#xA;यत्स्वप्ने लभते वित्तं तत्प्रबुद्धोऽधिगच्छति ॥ 3.73.32 ॥&lt;br&gt;&#xA;न त्वेनं विषमाचारः पापकर्माधिरोहति ॥ 3.73.33 ॥&lt;br&gt;&#xA;यस्तु तं विषमाचारः पापकर्माधिरोहति।&lt;br&gt;&#xA;तत्रैव प्रहरन्त्येनं सुप्तमादाय राक्षसाः ॥ 3.73.34 ॥&lt;br&gt;&#xA;तत्रापि शिशुनागानामाक्रन्दः श्रूयते महान्।&lt;br&gt;&#xA;क्रीडतां राम पम्पायां मतङ्गारण्यवासिनाम् ॥ 3.73.35 ॥&lt;br&gt;&#xA;सिक्ता रुधिरधाराभिः संहृत्य परमद्विपाः।&lt;br&gt;&#xA;प्रचरन्ति पृथक्कीर्णा मेघवर्णास्तरस्विनः ॥ 3.73.36 ॥&lt;br&gt;&#xA;[ अत्यन्तसुखसंस्पर्शं सर्वगन्धसमन्वितम् ॥ ] निर्वृताः संविगाहन्ते वनानि वनगोचराः ॥ 3.73.37 ॥&lt;br&gt;&#xA;ऋक्षांश्च द्वीपिनश्चैव नीलकोमलकप्रभान्।&lt;br&gt;&#xA;रुरूनपेतापजयान् दृष्ट्वा शोकं जहिष्यसि ॥ 3.73.38 ॥&lt;br&gt;&#xA;राम तस्य तु शैलस्य महती शोभते गुहा।&lt;br&gt;&#xA;शिलापिधाना काकुत्स्थ दुःखं चास्याः प्रवेशनम् ॥ 3.73.39 ॥&lt;br&gt;&#xA;तस्या गुहायाः प्राग्द्वारे महान् शीतोदको ह्रदः।&lt;br&gt;&#xA;फलमूलान्वितो रम्यो नानामृगसमावृत्तः ॥ 3.73.40 ॥&lt;br&gt;&#xA;तस्यां वसति सुग्रीवश्चतुर्भिः सह वानरैः।&lt;br&gt;&#xA;कदाचिच्छिखरे तस्य पर्वतस्यावतिष्ठते ॥ 3.73.41 ॥&lt;br&gt;&#xA;कबन्धस्त्वनुशास्यैवं तावुभौ रामलक्ष्मणौ।&lt;br&gt;&#xA;स्रग्वी भास्करवर्णाभः खे व्यरोचत वीर्यवान् ॥ 3.73.42 ॥&lt;br&gt;&#xA;तं तु खस्थं महाभागं कबन्धं रामलक्ष्मणौ।&lt;br&gt;&#xA;प्रस्थितौ त्वं व्रजस्वेति वाक्यमूचतुरन्तिके ॥ 3.73.43 ॥&lt;br&gt;&#xA;गम्यतां कार्यसिद्ध्यर्थमिति तावब्रवीत्स च।&lt;br&gt;&#xA;सुप्रीतौ तावनुज्ञाप्य कबन्धः प्रस्थितस्तदा ॥ 3.73.44 ॥&lt;br&gt;&#xA;स तत्कबन्धः प्रतिपद्य रूपं वृतः श्रिया भास्करतुल्यदेहः।&lt;br&gt;&#xA;निदर्शयन् राममवेक्ष्य खस्थं सख्यं कुरुष्वेति तदाभ्युवाच ॥ 3.73.45 ॥&lt;/p&gt;</description>
    </item>
    <item>
      <title>०७४ शबरीकथा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/074_shabarIkathA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/074_shabarIkathA/</guid>
      <description>&lt;p&gt;तौ कबन्धेन तं मार्गं पम्पाया दर्शितं वने।&lt;br&gt;&#xA;प्रतस्थतुर्दिशं गृह्य प्रतीचीं नृवरात्मजौ ॥ 3.74.1 ॥&lt;br&gt;&#xA;तौ शैलेष्वाचितानेकान् क्षौद्रकल्पफलान् द्रुमान्।&lt;br&gt;&#xA;वीक्षन्तौ जग्मतुर्द्रष्टुं सुग्रीवं रामलक्ष्मणौ ॥ 3.74.2 ॥&lt;br&gt;&#xA;कृत्वा च शैलपृष्ठे तु तौ वासं रामलक्ष्मणौ।&lt;br&gt;&#xA;पम्पायाः पश्चिमं तीरं राघवावुपतस्थस्तुः ॥ 3.74.3 ॥&lt;br&gt;&#xA;तौ पुष्करिण्याः पम्पायास्तीरमासाद्य पश्चिमम्।&lt;br&gt;&#xA;अपश्यतां ततस्तत्र शबर्या रम्यमाश्रमम् ॥ 3.74.4 ॥&lt;br&gt;&#xA;तौ तमाश्रममासाद्य द्रुमैर्बहुभिरावृतम्।&lt;br&gt;&#xA;सुरम्यमभिवीक्षन्तौ शबरीमभ्युपेयतुः ॥ 3.74.5 ॥&lt;br&gt;&#xA;रामस्य पादौ जग्राह लक्ष्मणस्य च धीमतः।&lt;br&gt;&#xA;पाद्यमाचमनीयं च सर्वं प्रादाद्यथाविधि ॥ 3.74.6 ॥&lt;br&gt;&#xA;तामुवाच ततो रामः श्रमणीं संशितव्रताम्।&lt;br&gt;&#xA;कच्चित्ते निर्जिता विघ्नाः कच्चिते वर्धते तपः ॥ 3.74.7 ॥&lt;br&gt;&#xA;कच्चित्ते नियतः क्रोध आहारश्च तपोधने।&lt;br&gt;&#xA;कच्चित्ते नियमाः प्राप्ताः कच्चित्ते मनसः सुखम् ॥ 3.74.8 ॥&lt;br&gt;&#xA;कच्चिते गुरुशुश्रूषा सफला चारुभाषिणि ॥ 3.74.9 ॥&lt;br&gt;&#xA;रामेण तापसी पृष्टा सा सिद्धा सिद्धसम्मता।&lt;br&gt;&#xA;शशंस शबरी वृद्धा रामाय प्रत्युपस्थिता ॥ 3.74.10 ॥&lt;br&gt;&#xA;अद्य प्राप्ता तपःसिद्धिस्तव सन्दर्शनान्मया।&lt;br&gt;&#xA;अद्य मे सफलं तप्तं गुरवश्च सुपूजिताः ॥ 3.74.11 ॥&lt;br&gt;&#xA;अद्य मे सफलं जन्म स्वर्गश्चैव भविष्यति।&lt;br&gt;&#xA;त्वयि देववरे राम पूजिते पुरुषर्षभ ॥ 3.74.12 ॥&lt;br&gt;&#xA;चक्षुषा तव सौम्येन पूताऽस्मि रघुनन्दन।&lt;br&gt;&#xA;गमिष्याम्यक्षयान् लोकांस्त्वत्प्रसादादरिन्दम ॥ 3.74.13 ॥&lt;br&gt;&#xA;चित्रकूटं त्वयि प्राप्ते विमानैरतुलप्रभैः।&lt;br&gt;&#xA;इतस्ते दिवमारूढा यानहं पर्यचारिषम् ॥ 3.74.14 ॥&lt;br&gt;&#xA;तैश्चाहमुक्ता धर्मज्ञैर्महाभागैर्महर्षिभिः।&lt;br&gt;&#xA;आगमिष्यति ते रामः सुपुण्यमिममाश्रमम् ॥ 3.74.15 ॥&lt;br&gt;&#xA;स ते प्रतिग्रहीतव्यः सौमित्रिसहितोऽतिथिः।&lt;br&gt;&#xA;तं च दृष्ट्वा वरान् लोकानक्षयांस्त्वं गमिष्यसि ॥ 3.74.16 ॥&lt;br&gt;&#xA;मया तु विविधं वन्यं सञ्चितं पुरुषर्षभ।&lt;br&gt;&#xA;तवार्थे पुरुषव्याघ्र पम्पायास्तीरसम्भवम् ॥ 3.74.17 ॥&lt;br&gt;&#xA;एवमुक्तः स धर्मात्मा शबर्या शबरीमिदम्।&lt;br&gt;&#xA;राघवः प्राह विज्ञाने तां नित्यमबहिष्कृताम् ॥ 3.74.18 ॥&lt;br&gt;&#xA;दनोः सकाशात्तत्त्वेन प्रभावं ते महात्मनः।&lt;br&gt;&#xA;श्रुतं प्रत्यक्षमिच्छामि सन्द्रष्टुं यदि मन्यसे ॥ 3.74.19 ॥&lt;br&gt;&#xA;एतत्तु वचनं श्रुत्वा रामवक्त्राद्विनिःसृतम्।&lt;br&gt;&#xA;शबरी दर्शयामास तावुभौ तद्वनं महत् ॥ 3.74.20 ॥&lt;br&gt;&#xA;पश्य मेघघनप्रख्यं मृगपक्षिसमाकुलम्।&lt;br&gt;&#xA;मतङ्गवनमित्येव विश्रुतं रघुनन्दन ॥ 3.74.21 ॥&lt;br&gt;&#xA;इह ते भावितात्मानो गुरवो मे महाद्युते।&lt;br&gt;&#xA;जुहवाञ्चक्रिरे तीर्थं मन्त्रवन्मन्त्रपूजितम् ॥ 3.74.22 ॥&lt;br&gt;&#xA;इयं प्रत्यक्स्थली वेदिर्यत्र ते मे सुसत्कृताः।&lt;br&gt;&#xA;पुष्पोपहारं कुर्वन्ति श्रमादुद्वेपिभिः करैः ॥ 3.74.23 ॥&lt;br&gt;&#xA;तेषां तपःप्रभावेन पश्याद्यापि रघूद्वह।&lt;br&gt;&#xA;द्योतयन्ति दिशः सर्वाः श्रिया वेद्योऽतुलप्रभाः ॥ 3.74.24 ॥&lt;br&gt;&#xA;अशक्नुवद्भिस्तैर्गन्तुमुपवासश्रमालसैः।&lt;br&gt;&#xA;चिन्तितेऽभ्यागतान् पश्य सहितान् सप्त सागरान् ॥ 3.74.25 ॥&lt;br&gt;&#xA;कृताभिषेकैस्तैर्न्यस्ता वल्कलाः पादपेष्विह।&lt;br&gt;&#xA;अद्यापि नावशुष्यन्ति प्रदेशे रघुनन्दन ॥ 3.74.26 ॥&lt;br&gt;&#xA;देवकार्याणि कुर्वद्भिर्यानीमानि कृतानि वै।&lt;br&gt;&#xA;पुष्पैः कुवलयैः सार्धं म्लानत्वं नोपयान्ति वै ॥ 3.74.27 ॥&lt;br&gt;&#xA;कृत्स्नं वनमिदं दृष्टं श्रोतव्यं च श्रुतं त्वया।&lt;br&gt;&#xA;तदिच्छाम्यभ्यनुज्ञाता त्यक्तुमेतत् कलेवरम् ॥ 3.74.28 ॥&lt;br&gt;&#xA;तेषामिच्छाम्यहं गन्तुं समीपं भावितात्मनाम्।&lt;br&gt;&#xA;मुनीनामाश्रमो येषामहं च परिचारिणी ॥ 3.74.29 ॥&lt;br&gt;&#xA;धर्मिष्ठं तु वचः श्रुत्वा राघवः सहलक्ष्मणः।&lt;br&gt;&#xA;प्रहर्षमतुलं लेभे आश्चर्यमिति तत्त्वतः ॥ 3.74.30 ॥&lt;br&gt;&#xA;तामुवाच ततो रामः श्रमणीं संशितव्रताम्।&lt;br&gt;&#xA;अर्चितोऽहं त्वया भक्त्या गच्छ कामं यथासुखम् ॥ 3.74.31 ॥&lt;br&gt;&#xA;इत्युक्ता जटिला वृद्धा चीरकृष्णाजिनाम्बरा।&lt;br&gt;&#xA;तस्मिन्मुहूर्ते शबरी देहं जीर्णं जिहासती ॥ 3.74.32 ॥&lt;br&gt;&#xA;अनुज्ञाता तु रामेण हुत्वात्मानं हुताशने।&lt;br&gt;&#xA;ज्वलत्पावसङ्काशा स्वर्गमेव जागम सा ॥ 3.74.33 ॥&lt;br&gt;&#xA;दिव्याम्बरधरा तत्र बभूव प्रियदर्शना।&lt;br&gt;&#xA;विराजयन्ती तं देशं विद्युत्सौदामिनी यथा ॥ 3.74.34 ॥&lt;br&gt;&#xA;यत्र ते सुकृतात्मानो विहरन्ति महर्षयः।&lt;br&gt;&#xA;तत्पुण्यं शबरीस्थानं जगमात्मसमाधिना ॥ 3.74.35 ॥&lt;/p&gt;</description>
    </item>
    <item>
      <title>०७५ राम-लक्ष्मणयोः पम्पादर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/075_rAma-laxmaNayoH_pampAdarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/05-sItAnveShaNam/075_rAma-laxmaNayoH_pampAdarshanam/</guid>
      <description>&lt;p&gt;दिवं तु तस्यां यातायां शबर्या स्वेन तेजसा।&lt;br&gt;&#xA;लक्ष्मणेन सह भ्रात्रा चिन्तयामास राघवः ॥ 3.75.1 ॥&lt;br&gt;&#xA;स चिन्तयित्वा धर्मात्मा प्रभावं तं महात्मनाम्।&lt;br&gt;&#xA;हितकारिणमेकाग्रं लक्ष्मणं राघवोऽब्रवीत् ॥ 3.75.2 ॥&lt;br&gt;&#xA;दृष्टोऽयमाश्रमः सौम्य बह्वाश्चर्यः कृतात्मनाम्।&lt;br&gt;&#xA;विश्वस्तमृगशार्दूलो नानाविहगसेवितः ॥ 3.75.3 ॥&lt;br&gt;&#xA;सप्तानां च समुद्राणामेषु तीर्थेषु लक्ष्मण।&lt;br&gt;&#xA;उपस्पृष्टं च विधिवत्पितरश्चापि तर्पिताः ॥ 3.75.4 ॥&lt;br&gt;&#xA;प्रनष्टमशुभं तत्तत्कल्याणं समुपस्थितम्।&lt;br&gt;&#xA;तेन तत्त्वेन हृष्टं मे मनो लक्ष्मण सम्प्रति ॥ 3.75.5 ॥&lt;br&gt;&#xA;हृदये हि नरव्याघ्र शुभमाविर्भविष्यति ॥ 3.75.6 ॥&lt;br&gt;&#xA;तदागच्छ गमिष्यावः पम्पां तां प्रियदर्शनाम्।&lt;br&gt;&#xA;ऋश्यमूको गिरिर्यत्र नातिदूरे प्रकाशते ॥ 3.75.7 ॥&lt;br&gt;&#xA;यस्मिन् वसति धर्मात्मा सुग्रीवोऽशुम्मतः सुतः।&lt;br&gt;&#xA;नित्यं वालिभयात् त्रस्तश्चतुर्भिः सह वानरौः ॥ 3.75.8 ॥&lt;br&gt;&#xA;अभित्वरे च तं द्रष्टुं सुग्रीवं वानरर्षभम्।&lt;br&gt;&#xA;तदधीनं हि मे सौम्य सीतायाः परिमार्गणम् ॥ 3.75.9 ॥&lt;br&gt;&#xA;एवं ब्रुवाणं तं धीरं रामं सौमित्रिरब्रवीत्।&lt;br&gt;&#xA;गच्छावस्त्वरितं तत्र ममापि त्वरते मनः ॥ 3.75.10 ॥&lt;br&gt;&#xA;आश्रमात्तु ततस्तस्मान्निष्क्रम्य स विशां पतिः।&lt;br&gt;&#xA;आजगाम ततः पम्पां लक्ष्मणेन सहाभिभूः ॥ 3.75.11 ॥&lt;br&gt;&#xA;स ददर्श ततः पुण्यामुदारजनसेविताम्।&lt;br&gt;&#xA;नानाद्रुमलताकीर्णां पम्पां पानीयवाहिनीम् ॥ 3.75.12 ॥&lt;br&gt;&#xA;पद्मैः सौगन्धिकैस्ताम्रां शुक्लां कुमुदमण्डलैः।&lt;br&gt;&#xA;नीलां कुवलयोद्घाटैर्बहुवर्णां कुथामिव ॥ 3.75.13 ॥&lt;br&gt;&#xA;स तामासाद्य वै रामौ दूरादुदकवाहिनीम्।&lt;br&gt;&#xA;मतङ्गसरसं नाम ह्रदं समवगाहत ॥ 3.75.14 ॥&lt;br&gt;&#xA;अरविन्दोत्पलवतीं पद्मसौगन्धिकायुताम्।&lt;br&gt;&#xA;पुष्पिताम्रवणोपेतां बर्हिणोद्घुष्टनादिताम् ॥ 3.75.15 ॥&lt;br&gt;&#xA;तिलकैर्बीजपूरैश्च धवैः शुक्लद्रुमैस्तथा।&lt;br&gt;&#xA;पुष्पितैः करवीरैश्च पुन्नागैश्च सुपुष्पितैः ॥ 3.75.16 ॥&lt;br&gt;&#xA;मालतीकुन्दगुल्मैश्च भाण्डीरैर्निचुलैस्तथा।&lt;br&gt;&#xA;अशोकैः सप्तपर्णैश्च केतकैरतिमुक्तकैः ॥ 3.75.17 ॥&lt;br&gt;&#xA;अन्यैश्च विविधैर्वृक्षैः प्रमदामिव भूषिताम्।&lt;br&gt;&#xA;समीक्षमाणौ पुष्पाढ्यं सर्वतो विपुलद्रुमम् ॥ 3.75.18 ॥&lt;br&gt;&#xA;कोयष्टिकैश्चार्जुनकैः शतपत्त्रैश्च कीरकैः।&lt;br&gt;&#xA;एतैश्चान्यैश्च विहगैर्नादितं तु वनं महत् ॥ 3.75.19 ॥&lt;br&gt;&#xA;ततो जग्मतुरव्यग्रौ राघवौ सुसमाहितौ।&lt;br&gt;&#xA;तद्वनं चैव सरसः पश्यन्तो शकुनैर्युतम् ॥ 3.75.20 ॥&lt;br&gt;&#xA;प्रहृष्टनानाशकुनां पादपैरुपशोभिताम्।&lt;br&gt;&#xA;[ तिलकाशोकपुन्नागवकुलोद्दालकाशिनीम् ] ॥ 3.75.21 ॥&lt;br&gt;&#xA;स रामो विविधान् वृक्षान् सरांसि विविधानि च।&lt;br&gt;&#xA;पश्यन् कामाभिसन्तप्तो जगाम परमं ह्रदम् ॥ 3.75.22 ॥&lt;br&gt;&#xA;पुष्पितोपवनोपेतां सालचम्पकशोभिताम्।&lt;br&gt;&#xA;षट्पदौघसमाविष्टां श्रीमतीमतुलप्रभाम् ॥ 3.75.23 ॥&lt;br&gt;&#xA;स तां दृष्ट्वा पुनः पम्पां पद्मसौगन्धिकैर्युताम्।&lt;br&gt;&#xA;इत्युवाच तदा वाक्यं लक्ष्मणं सत्यविक्रमः ॥ 3.75.24 ॥&lt;br&gt;&#xA;अस्यास्तीरे तु पूर्वोक्तः पर्वतो धातुमण्डितः।&lt;br&gt;&#xA;ऋश्यमूक इति ख्यातः पुण्यः पुष्पितपादपः ॥ 3.75.25 ॥&lt;br&gt;&#xA;हरेर्ऋक्षरजोनाम्नः पुत्रस्तस्य महात्मनः।&lt;br&gt;&#xA;अध्यास्ते तं महावीर्यः सुग्रीव इति विश्रुतः ॥ 3.75.26 ॥&lt;br&gt;&#xA;सुग्रीवमभिगच्छ त्वं वानरेन्दं नरर्षभ।&lt;br&gt;&#xA;इत्युवाच पुनर्वाक्यं लक्ष्मणं सत्यविक्रमम् ॥ 3.75.27 ॥&lt;br&gt;&#xA;राज्यभ्रष्टेन दीनेन तस्यामासक्तचेतसा।&lt;br&gt;&#xA;कथं मया विना शक्यं सीतां लक्ष्मण जीवितुम् ॥ 3.75.28 ॥&lt;br&gt;&#xA;इत्येवमुक्त्वा मदनाभिपिडितः स लक्ष्मणं वाक्यमनन्यचेतसम्।&lt;br&gt;&#xA;विवेश पम्पां नलीनीं मनोहरां रघूत्तमः शोकविषादयन्त्रितः ॥ 3.75.29 ॥&lt;br&gt;&#xA;ततो महद्वर्त्म सुदूरसङ्क्रमः क्रमेण गत्वा प्रतिकूलधन्वनम्।&lt;br&gt;&#xA;ददर्श पम्पां शुभदर्शकाननामनेकनानाविधपक्षिजालकाम् ॥ 3.75.30 ॥&lt;/p&gt;</description>
    </item>
  </channel>
</rss>
