<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०२-पञ्चवटी-प्रवेशः on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/</link>
    <description>Recent content in &#43;०२-पञ्चवटी-प्रवेशः on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/index.xml" rel="self" type="application/rss+xml" />
    <item>
      <title>००५ शरभङ्गस्य अग्निप्रवेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/005_sharabhangasya_agnipraveshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/005_sharabhangasya_agnipraveshaH/</guid>
      <description>&lt;p&gt;ततः सीतां परिष्वज्य समाश्वास्य च वीर्यवान्।&lt;br&gt;&#xA;अब्रवील्लक्ष्मणं रामो भ्रातरं दीप्ततेजसम् ॥ 3.5.1 ॥&lt;br&gt;&#xA;कष्टं वनमिदं दुर्गं न च स्म वनगोचराः।&lt;br&gt;&#xA;अभिगच्छामहे शीघ्रं शरभङ्गं तपोधनम् ॥ 3.5.2 ॥&lt;br&gt;&#xA;आश्रमं शरभङ्गस्य राघवोऽभिजगाम ह।&lt;br&gt;&#xA;तस्य देवप्रभावस्य तपसा भावितात्मनः ॥ 3.5.3 ॥&lt;br&gt;&#xA;समीपे शरभङ्गस्य ददर्श महदद्भतम्।&lt;br&gt;&#xA;विभ्राजमानं वपुषा सूर्यवैश्वनरोपमम् ॥ 3.5.4 ॥&lt;br&gt;&#xA;अवरुह्य रथोत्सङ्गात् सकाशे विबुधानुगम्।&lt;br&gt;&#xA;असंस्पृशन्तं वसुधां ददर्श विबुधेश्वरम् ॥ 3.5.5 ॥&lt;br&gt;&#xA;सुप्रभाभरणं देवं विरजोम्बरधारिणम्।&lt;br&gt;&#xA;तद्विधैरेव बहुभिः पूज्यमानं महात्मभिः ॥ 3.5.6 ॥&lt;br&gt;&#xA;हरिभिर्वाजिभिर्युक्तमन्तरिक्षगतं रथम्।&lt;br&gt;&#xA;ददर्शादूरतस्तस्य तरुणादित्यसन्निभम् ॥ 3.5.7 ॥&lt;br&gt;&#xA;पाण्डरभ्रघनप्रख्यं चन्द्रमण्डलसन्निभम्।&lt;br&gt;&#xA;अपश्यद्विमलं छत्रं चित्रमाल्योपशोभितम् ॥ 3.5.8 ॥&lt;br&gt;&#xA;चामरव्यजने चाग्य्रे रुक्मदण्डे महाधने।&lt;br&gt;&#xA;गृहीते वरनारीभ्यां धूयमाने च मूर्द्धनि ॥ 3.5.9 ॥&lt;br&gt;&#xA;गन्धर्वामरसिद्धाश्च बहवः परर्षयः।&lt;br&gt;&#xA;अन्तरिक्षगतं देवं वाग्भिरग्य्राभिरीडिरे ॥ 3.5.10 ॥&lt;br&gt;&#xA;सह सम्भाषमाणे तु शरभङ्गेन वासवे।&lt;br&gt;&#xA;दृष्ट्वा शतक्रतुं तत्र रामो लक्ष्मणमब्रवीत् ॥ 3.5.11 ॥&lt;br&gt;&#xA;रामोऽथ रथमुद्दिश्य लक्ष्मणाय प्रदर्शयन् ॥ 3.5.12 ॥&lt;br&gt;&#xA;अर्चिष्मन्तं श्रिया जुष्टमद्भुतं पश्य लक्ष्मण।&lt;br&gt;&#xA;प्रतपन्तमिवादित्यमन्तरिक्षगतं रथम् ॥ 3.5.13 ॥&lt;br&gt;&#xA;ये हयाः पुरुहूतस्य पुरा शक्रस्य नः श्रुताः।&lt;br&gt;&#xA;अन्तरिक्षगता दिव्यास्त इमे हरयो ध्रुवम् ॥ 3.5.14 ॥&lt;br&gt;&#xA;इमे च पुरुषव्याघ्रा ये तिष्ठन्त्यभितो रथम्।&lt;br&gt;&#xA;शतं शतं कुण्डलिनो युवानः खङ्गपाणयः ॥ 3.5.15 ॥&lt;br&gt;&#xA;विस्तीर्णविपुलोरस्काः परिघायतबाहवः।&lt;br&gt;&#xA;शोणांशुवसनास्सर्वे व्याघ्रा इव दुरासदाः ॥ 3.5.16 ॥&lt;br&gt;&#xA;उरोदेशेषु सर्वेषां हारा ज्वलनसन्निभाः।&lt;br&gt;&#xA;रूपं बिभ्रति सौमित्रे पञ्चविंशतिवार्षिकम् ॥ 3.5.17 ॥&lt;br&gt;&#xA;एतद्धि किल देवानां वयो भवति नित्यदा।&lt;br&gt;&#xA;यथेमे पुरुषव्याघ्रा दृश्यन्ते प्रियदर्शानाः ॥ 3.5.18 ॥&lt;br&gt;&#xA;इहैव सह वैदेह्या मुहूर्तं तिष्ठ लक्ष्मण।&lt;br&gt;&#xA;यावज्जानाम्यहं व्यक्तं क एष द्युतिमान् रथे ॥ 3.5.19 ॥&lt;br&gt;&#xA;तमेवमुक्त्वा सौमित्रिमिहैव स्थीयतामिति।&lt;br&gt;&#xA;अभिचक्राम काकुत्स्थः शरभङ्गाश्रमं प्रति ॥ 3.5.20 ॥&lt;br&gt;&#xA;ततः समभिगच्छन्तं प्रेक्ष्य रामं शचीपतिः।&lt;br&gt;&#xA;शरभङ्गमनुप्राप्य विविक्त इदमब्रवीत् ॥ 3.5.21 ॥&lt;br&gt;&#xA;इहोपयात्यसौ रामो यावन्मां नाभिभाषते।&lt;br&gt;&#xA;निष्ठां नयतु तावत्तु ततो मां द्रष्टुमर्हति ॥ 3.5.22 ॥&lt;br&gt;&#xA;कर्म ह्यनेन कर्त्तव्यं महदन्यैस्सुदुष्करम्।&lt;br&gt;&#xA;निष्पादयित्वा तत्कर्म ततो मां द्रष्टुमर्हति ॥ 3.5.23 ॥&lt;br&gt;&#xA;इति वज्री तमामन्त्र्य मानयित्वा च तापसम्।&lt;br&gt;&#xA;रथेन हरियुक्तेन ययौ दिवमरिन्दमः ॥ 3.5.24 ॥&lt;br&gt;&#xA;प्रयाते तु सहस्राक्षे राघवस्सपरिच्छदम्।&lt;br&gt;&#xA;अग्निहोत्रमुपासीनं शरभङ्गमुपागमत् ॥ 3.5.25 ॥&lt;br&gt;&#xA;तस्य पादौ च सङ्गृह्य रामः सीता च लक्ष्मणः।&lt;br&gt;&#xA;निषेदुस्समनुज्ञाता लब्धवासा निमन्त्रिताः ॥ 3.5.26 ॥&lt;br&gt;&#xA;ततः शक्रोपयानं तु पर्यपृच्छत् स राघवः।&lt;br&gt;&#xA;शरभङ्गश्च तत्सर्वं राघवाय न्यवेदयत् ॥ 3.5.27 ॥&lt;br&gt;&#xA;मामेष वरदो राम ब्रह्म लोकं निनीषति।&lt;br&gt;&#xA;जितमुग्रेण तपसा दुष्प्रापमकृतात्मभिः ॥ 3.5.28 ॥&lt;br&gt;&#xA;अहं ज्ञात्वा नरव्यघ्र वर्तमानमदूरतः।&lt;br&gt;&#xA;ब्रह्मलोकं न गच्छामि त्वामदृष्ट्वा प्रियातिथिम् ॥ 3.5.29 ॥&lt;br&gt;&#xA;त्वयाहं पुरुषव्याघ्र धार्मिकेण महात्मना।&lt;br&gt;&#xA;समागम्य गमिष्यामि त्रिदिवं देवसोवितम् ॥ 3.5.30 ॥&lt;br&gt;&#xA;अक्षया नरशार्दूल मया लोका जिताश्शुभाः।&lt;br&gt;&#xA;ब्राह्म्याश्च नाकपृष्ट्याश्च प्रतिगृह्णीष्व मामकान् ॥ 3.5.31 ॥&lt;br&gt;&#xA;एवमुक्तो नरव्याघ्रः सर्वशास्त्रविशारदः।&lt;br&gt;&#xA;ऋषिणा शरभङ्गेण राघवो वाक्यमब्रवीत् ॥ 3.5.32 ॥&lt;br&gt;&#xA;अहमेवाहरिष्यामि सर्वलोकान् महामुने।&lt;br&gt;&#xA;आवासं त्वहमिच्छामि प्रदिष्टमिह कानने ॥ 3.5.33 ॥&lt;br&gt;&#xA;राघवेणैवमुक्तस्तु शक्रतुल्यबलेन वै।&lt;br&gt;&#xA;शरभङ्गो महाप्राज्ञः पुनरेवाब्रवीद्वचः ॥ 3.5.34 ॥&lt;br&gt;&#xA;इह राम महातेजास्सुतीक्ष्णो नाम धार्मिकः।&lt;br&gt;&#xA;वसत्यरण्ये धर्मात्मा स ते श्रेयो विधास्यति ॥ 3.5.35 ॥&lt;br&gt;&#xA;सुतीक्ष्णमभिगच्छ त्वं शुचौ देशे तपस्विनम्।&lt;br&gt;&#xA;रमणीये वनोद्देशे स ते वासं विधास्यति ॥ 3.5.36 ॥&lt;br&gt;&#xA;इमां मन्दाकिनीं राम प्रतिस्रोतामनुव्रज।&lt;br&gt;&#xA;नदीं पुष्पोडुपवहां तत्र तत्र गमिष्यसि ॥ 3.5.37 ॥&lt;br&gt;&#xA;एष पन्था नरव्याघ्र मुहूर्तं पश्य तात माम्।&lt;br&gt;&#xA;यावज्जहामि गात्राणि जीर्णां त्वचमिवोरगः ॥ 3.5.38 ॥&lt;br&gt;&#xA;ततोऽग्निं सुसमाधाय हुत्वा चाज्येन मन्त्रवित्।&lt;br&gt;&#xA;शरभङ्गो महातेजाः प्रविवेश हुताशनम् ॥ 3.5.39 ॥&lt;br&gt;&#xA;तस्य रोमाणि केशांश्च ददाहाग्निर्महात्मनः।&lt;br&gt;&#xA;जीर्णां त्वचं तथास्थीनि यच्च मांसं सशोणितम् ॥ 3.5.40 ॥&lt;br&gt;&#xA;सामस्तु विस्मितो भ्रात्रा भार्यया च सहात्मवान् ॥ 3.5.41 ॥&lt;br&gt;&#xA;स च पावकसङ्काशः कुमारः समपद्यत।&lt;br&gt;&#xA;उत्थायाग्निचयात्तस्माच्छरभङ्गो व्यरोचत ॥ 3.5.42 ॥&lt;br&gt;&#xA;स लोकानाहिताग्नीनामृषीणां च महात्मनाम्।&lt;br&gt;&#xA;देवानां च व्यतिक्रम्य ब्रह्मलोकं व्यरोहत ॥ 3.5.43 ॥&lt;br&gt;&#xA;स पुण्यकर्मा भवने द्विजर्षभः पितामहं सानुचरं ददर्श ह।&lt;br&gt;&#xA;पितामहश्चापि समीक्ष्य तं द्विजं ननन्द सुस्वागतमित्युवाच ह ॥ 3.5.44 ॥&lt;/p&gt;</description>
    </item>
    <item>
      <title>००६ रामस्य रक्षोवधप्रतिज्ञा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/006_rAmasya_raxovadhapratijnA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/006_rAmasya_raxovadhapratijnA/</guid>
      <description>&lt;p&gt;शरभङ्गे दिवं याते मिनिसङ्घाः समागताः।&lt;br&gt;&#xA;अभ्यगच्छन्त काकुत्स्थं रामं ज्वलिततेजसम् ॥ 3.6.1 ॥&lt;br&gt;&#xA;वैखानसा वालखिल्यास्सम्प्रक्षाला मरीचिपाः।&lt;br&gt;&#xA;अश्मकुट्टाश्च बहवः पत्त्राहाराश्च धार्मिकाः ॥ 3.6.2 ॥&lt;br&gt;&#xA;दन्तोलूखलिनश्चैव तथैवोन्मज्जकाः परे।&lt;br&gt;&#xA;गात्रशय्या अशय्याश्चट तथैवाभ्रावकाशकाः ॥ 3.6.3 ॥&lt;br&gt;&#xA;मुनयः सलिलाहारा वायुभक्षास्तथापरे।&lt;br&gt;&#xA;आकाशनिलयाश्चैव तथा स्थण्डिलशायिनः ॥ 3.6.4 ॥&lt;br&gt;&#xA;व्रतोपवासिनो दान्तास्तथार्द्रपटवाससः।&lt;br&gt;&#xA;सजपाश्च तपोनित्यास्तथा पञ्चतपोन्विताः ॥ 3.6.5 ॥&lt;br&gt;&#xA;सर्वे ब्राह्म्या श्रिया जुष्टा दृढयोगास्समाहिताः।&lt;br&gt;&#xA;शरभङ्गाश्रमे राममभिजग्मुश्च तापसाः ॥ 3.6.6 ॥&lt;br&gt;&#xA;अभिगम्य च धर्मज्ञा रामं धर्मभृतां वरम्।&lt;br&gt;&#xA;ऊचुः परमधर्मज्ञमृषिसङ्घास्समाहिताः ॥ 3.6.7 ॥&lt;br&gt;&#xA;त्वमिक्ष्वाकुकुलस्यास्य पृथिव्याश्च महारथ।&lt;br&gt;&#xA;प्रधानश्चासि नाथश्च देवानां मघवानिव ॥ 3.6.8 ॥&lt;br&gt;&#xA;विश्रुतस्त्रिषु लोकेषु यशसा विक्रमेण च।&lt;br&gt;&#xA;पितृभक्तिश्च सत्यं च त्वयि धर्मश्च पुष्कलः ॥ 3.6.9 ॥&lt;br&gt;&#xA;त्वामासाद्य महात्मानं धर्मज्ञं धर्मवत्सलम्।&lt;br&gt;&#xA;अर्थित्वान्नाथ वक्ष्यामस्तच्च नः क्षन्तुमर्हसि ॥ 3.6.10 ॥&lt;br&gt;&#xA;अधर्मस्तु महांस्तात भवेत्तस्य महीपतेः।&lt;br&gt;&#xA;योहरेद्बलिषड्भागं न च रक्षति पुत्रवत् ॥ 3.6.11 ॥&lt;br&gt;&#xA;युञ्जानः स्वानिव प्राणान् प्राणैरिष्टान् सुतानिव।&lt;br&gt;&#xA;नित्ययुक्तस्सदा रक्षन् सर्वान् विषयवासिनः ॥ 3.6.12 ॥&lt;br&gt;&#xA;प्राप्नोति शाश्वतीं राम कीर्तिं स बहुवार्षिकीम्।&lt;br&gt;&#xA;ब्रह्मणः स्थानमासाद्य तत्र चापि महीयते ॥ 3.6.13 ॥&lt;br&gt;&#xA;यत्करोति परं धर्मं मुनिर्मूलफलाशनः।&lt;br&gt;&#xA;तत्र राज्ञश्चतुर्भागः प्रजा धर्मेण रक्षतः ॥ 3.6.14 ॥&lt;br&gt;&#xA;सोऽयं ब्राह्मणभूयिष्ठो वानप्रस्थगणो महान्।&lt;br&gt;&#xA;त्वन्नाथोऽनाथवद्राम राक्षसैर्बाध्यते भृशम् ॥ 3.6.15 ॥&lt;br&gt;&#xA;एहि पश्य शरीराणि मुनीनां भावितात्मनाम्।&lt;br&gt;&#xA;हतानां राक्षसैर्घोरैर्बहूनां बहुधा वने ॥ 3.6.16 ॥&lt;br&gt;&#xA;पम्पानदीनिवासानामनुमन्दाकिनीमपि।&lt;br&gt;&#xA;चित्रकूटालयानां च क्रियते कदनं महत् ॥ 3.6.17 ॥&lt;br&gt;&#xA;एवं वयं न मृष्यामो विप्रकारं तपस्विनाम्।&lt;br&gt;&#xA;क्रियमाणं वने घोरं रक्षोभिर्भीमकर्मभिः ॥ 3.6.18 ॥&lt;br&gt;&#xA;ततस्त्वां शरणार्थं च शरण्यं समुपस्थिताः।&lt;br&gt;&#xA;परिपालय नो राम वध्यमानान्निशाचरैः ॥ 3.6.19 ॥&lt;br&gt;&#xA;परा त्वत्तो गतिर्विर पृथिव्यां नोपपद्यते।&lt;br&gt;&#xA;परिपालय नः सर्वान् राक्षसेभ्यो नृपात्मज ॥ 3.6.20 ॥&lt;br&gt;&#xA;एतच्छ्रुच्वा तु काकुत्स्थस्तापसानां तपस्विनाम्।&lt;br&gt;&#xA;इदं प्रोवाच धर्मात्मा सर्वानेव तपस्विनः ॥ 3.6.21 ॥&lt;br&gt;&#xA;नैवमर्हथ मां वक्तुमाज्ञप्तोऽहं तपस्विनाम्।&lt;br&gt;&#xA;केवलेनात्मकार्येण प्रवेष्टव्यं मया वनम् ॥ 3.6.22 ॥&lt;br&gt;&#xA;पितुस्तु निर्देशकरः प्रविष्टोऽहमिदं वनम्।&lt;br&gt;&#xA;भवतामर्थसिद्ध्यर्थमागतोऽहं यदृच्छया ॥ 3.6.23 ॥&lt;br&gt;&#xA;तस्य मेऽयं वने वासो भविष्यति महाफलः ॥ 3.6.24 ॥&lt;br&gt;&#xA;तपस्विनां रणे शत्रून् हन्तुमिच्छामि राक्षसान्।&lt;br&gt;&#xA;पश्यन्तु वीर्यमृषयः सभ्रातुर्मे तपोधनाः ॥ 3.6.25 ॥&lt;br&gt;&#xA;दत्त्वाऽभयं चापि तपोधनानां धर्मे धृतात्मा सह लक्ष्मणेन।&lt;br&gt;&#xA;तपोधनैश्चापि सभाज्यवृत्तः सुतीक्ष्णमेवाभिजगाम वीरः ॥ 3.6.26 ॥&lt;/p&gt;</description>
    </item>
    <item>
      <title>००७ राम-सुतीक्ष्णसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/007_rAma-sutIxNasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/007_rAma-sutIxNasaMvAdaH/</guid>
      <description>&lt;p&gt;रामस्तु सहितो भ्रात्रा सीतया च परन्तपः।&lt;br&gt;&#xA;सुतीक्ष्णस्याश्रमपदं जगाम सह तैर्द्विजैः ॥ 3.7.1 ॥&lt;br&gt;&#xA;स गत्वाऽदूरमध्वानं नदीस्तीर्त्वा बहूदकाः।&lt;br&gt;&#xA;ददर्श विपुलं शैलं महामेघमिवोन्नतम् ॥ 3.7.2 ॥&lt;br&gt;&#xA;ततस्तदिक्ष्वाकुवरौ सन्ततं विविधैर्द्रुमैः।&lt;br&gt;&#xA;काननं तौ विविशतुस्सीतया सह राघवौ ॥ 3.7.3 ॥&lt;br&gt;&#xA;प्रविष्टस्तु वनं घोरं बहुपुष्पफलद्रुमम्।&lt;br&gt;&#xA;ददर्शाश्रममेकान्ते चीरमालापरिष्कृतम् ॥ 3.7.4 ॥&lt;br&gt;&#xA;तत्र तापसमासीनं मलपङ्कजटाधरम्।&lt;br&gt;&#xA;रामस्सुतीक्ष्णं विधिवत्तपोवृद्धमभाषत ॥ 3.7.5 ॥&lt;br&gt;&#xA;रामोऽहमस्मि भगवन् भवन्तं द्रष्टुमागतः।&lt;br&gt;&#xA;त्वं माऽभिवद धर्मज्ञ महर्षे सत्यविक्रम ॥ 3.7.6 ॥&lt;br&gt;&#xA;स निरीक्ष्य ततो वीरं रामं धर्मभृतां वरम्।&lt;br&gt;&#xA;समाश्लिष्य च बाहुभ्यामिदं वचनमब्रवीत् ॥ 3.7.7 ॥&lt;br&gt;&#xA;स्वागतं खलु ते वीर राम धर्मभृतां वर।&lt;br&gt;&#xA;आश्रमोऽयं त्वयाक्रान्तः सनाथ इव साम्प्रतम् ॥ 3.7.8 ॥&lt;br&gt;&#xA;प्रतीक्षमाणस्त्वामेव नारोहेऽहं माहायशः।&lt;br&gt;&#xA;देवलोकमितो वीर देहं त्यक्त्वा महीतले ॥ 3.7.9 ॥&lt;br&gt;&#xA;चित्रकूटमुपादाय राज्यभ्रष्टोऽसि मे श्रुतः ॥ 3.7.10 ॥&lt;br&gt;&#xA;उपागम्य च मां देवो महादेवस्सुरेश्वरः।&lt;br&gt;&#xA;सर्वान् लोकान् जितानाह मम पुण्येन कर्मणा ॥ 3.7.11 ॥&lt;br&gt;&#xA;तेषु देवर्षिजुष्टेषु जितेषु तपसा मया।&lt;br&gt;&#xA;मत्प्रसादात्सभार्यस्त्वं विहरस्व सलक्ष्मणः ॥ 3.7.12 ॥&lt;br&gt;&#xA;तमुग्रतपसा युक्तं महर्षिं सत्यवादिनम्।&lt;br&gt;&#xA;प्रत्युवाचात्मवान् रामो ब्रह्माणमिव काश्यपः ॥ 3.7.13 ॥&lt;br&gt;&#xA;अहमेवाहरिष्यामि स्वयं लोकान्महामुने।&lt;br&gt;&#xA;आवासं त्वहमिच्छामि प्रदिष्टमिह कानने ॥ 3.7.14 ॥&lt;br&gt;&#xA;भवान् सर्वत्र कुशलस्सर्वभूतहिते रतः।&lt;br&gt;&#xA;आख्यातश्शरभङ्गेण गौतमेन महात्मना ॥ 3.7.15 ॥&lt;br&gt;&#xA;एवमुक्तस्तु रामेण महर्षिर्लोकर्विश्रुतः।&lt;br&gt;&#xA;अब्रवीन्मधुरं वाक्यं हर्षेण महताप्लुतः ॥ 3.7.16 ॥&lt;br&gt;&#xA;अयमोवाश्रमो राम गुणवान् रम्यतामिह।&lt;br&gt;&#xA;ऋषिसङ्घानुचरितस्सदा मूलफलान्वितः ॥ 3.7.17 ॥&lt;br&gt;&#xA;अटित्वा प्रतिगच्छन्ति लोभयित्वाकुतोभयाः।&lt;br&gt;&#xA;नान्यो दोषो भवेदत्र मृगेभ्योऽन्यत्र विद्धि वै ॥ 3.7.18 ॥&lt;br&gt;&#xA;तच्छ्रुत्वा वचनं तस्य महर्षेर्लक्ष्मणाग्रजः।&lt;br&gt;&#xA;उवाच वचनं धीरो विकृष्य सशरं घनुः ॥ 3.7.19 ॥&lt;br&gt;&#xA;तानहं सुमहाभाग मृगसङ्घान् समागतान्।&lt;br&gt;&#xA;हन्यां निशितधारेण शरेणाशनिवर्चसा ॥ 3.7.20 ॥&lt;br&gt;&#xA;भवांस्तत्राभिषज्येत किं स्यात्कृच्छ्रतरं ततः।&lt;br&gt;&#xA;एतस्मिन्नाश्रमे वासं चिरं तु न समर्थये ॥ 3.7.21 ॥&lt;br&gt;&#xA;तमेवमुक्त्वा वरदं रामस्सन्ध्यामुपागमत् ॥ 3.7.22 ॥&lt;br&gt;&#xA;अन्वास्य पश्चिमां सन्ध्यां तत्र वासमकल्पयत्।&lt;br&gt;&#xA;सुतीक्ष्णस्याश्रमे रम्ये सीतया लक्ष्मणेन च ॥ 3.7.23 ॥&lt;br&gt;&#xA;ततश्शुभं तापसभोज्यमन्नं स्वयं सुतीक्ष्णः पुरुषर्षभाभ्याम्।&lt;br&gt;&#xA;ताभ्यां सुसुत्कृत्य ददौ महात्मा सन्ध्यानिवृत्तौ रजनीमवेक्ष्य ॥ 3.7.24 ॥&lt;/p&gt;</description>
    </item>
    <item>
      <title>००८ दण्डकवननिष्क्रमणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/008_daNDakavananiShkramaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/008_daNDakavananiShkramaNam/</guid>
      <description>&lt;p&gt;रामस्तु सहसौमित्रिस्सुतीक्ष्णेनाभिपूजितः।&lt;br&gt;&#xA;परिणाम्य निशां तत्र प्रभाते प्रत्यबुद्ध्यत ॥ 3.8.1 ॥&lt;br&gt;&#xA;उत्थाय तु यथाकालं राघवः सह सीतया।&lt;br&gt;&#xA;उपास्पृशत्सुशीतेन जलेनोत्पलगन्धिना ॥ 3.8.2 ॥&lt;br&gt;&#xA;अथ तेऽग्निं सुरांश्चैव वैदेही रामलक्ष्मणौ।&lt;br&gt;&#xA;काल्यं विधिवदभ्यर्च्य तपस्विशरणे वने ॥ 3.8.3 ॥&lt;br&gt;&#xA;उदयन्तं दिनकरं दृष्ट्वा विगतकल्मषाः।&lt;br&gt;&#xA;सुतीक्ष्णमभिगम्येदं श्लक्ष्णं वचनमब्रुवन् ॥ 3.8.4 ॥&lt;br&gt;&#xA;सुखोषितास्स्म भगवन् त्वया पूज्येन पूजिताः।&lt;br&gt;&#xA;आपृच्छामः प्रयास्यामो मुनयस्त्वरयन्ति नः ॥ 3.8.5 ॥&lt;br&gt;&#xA;त्वरामहे वयं द्रष्टुं कृत्स्नमाश्रममण्डलम्।&lt;br&gt;&#xA;ऋषीणां पुण्यशीलानां दण्डकारण्यवासिनाम् ॥ 3.8.6 ॥&lt;br&gt;&#xA;अभ्यनुज्ञातुमिच्छामस्सहैभिर्मुनिपुङ्गवैः।&lt;br&gt;&#xA;धर्मनित्यैस्तपौदान्तैर्विशिखैरिव पावकैः ॥ 3.8.7 ॥&lt;br&gt;&#xA;अविषह्यातपो यात्सूर्यो नातिविराजते।&lt;br&gt;&#xA;अमार्गेणागतां लक्ष्मीं प्राप्येवान्वयवर्जितः ॥ 3.8.8 ॥&lt;br&gt;&#xA;तावदिच्छामहे गन्तुमित्युक्त्वा चरणौ मुनेः।&lt;br&gt;&#xA;ववन्दे सहसौमित्रिस्सीतया सह राघवः ॥ 3.8.9 ॥&lt;br&gt;&#xA;तौ संस्पृशन्तौ चरणावुत्थाप्य मुनिपुङ्गवः।&lt;br&gt;&#xA;गाढमालिङ्ग्य सस्नेहमिदं वचनमब्रवीत् ॥ 3.8.10 ॥&lt;br&gt;&#xA;अरिष्टं गच्छ पन्थानं राम सैमित्रिणा सह।&lt;br&gt;&#xA;सीतया चानया सार्द्धं छाययेवानुवृत्तया ॥ 3.8.11 ॥&lt;br&gt;&#xA;पश्याश्रमपदं रम्यं दण्डकारण्यवासिनाम्।&lt;br&gt;&#xA;एषां तपस्विनां वीर तपसा भावितात्मनाम् ॥ 3.8.12 ॥&lt;br&gt;&#xA;सप्राज्यफलमूलानि पुष्पितानि वनानि च।&lt;br&gt;&#xA;प्रशस्तमृगयूथानि शान्तपक्षिगणानि च ॥ 3.8.13 ॥&lt;br&gt;&#xA;फुल्लपङ्कजषण्डानि प्रसन्नसलिलानि च।&lt;br&gt;&#xA;कारण्डवविकीर्णानि तटाकानि सरांसि च ॥ 3.8.14 ॥&lt;br&gt;&#xA;द्रक्ष्यसे दृष्टिरम्याणि गिरिप्रस्रवणानि च।&lt;br&gt;&#xA;रमणीयान्यरण्यानि मयूराभिरुतानि च ॥ 3.8.15 ॥&lt;br&gt;&#xA;गम्यतां वत्स सौमित्रे भवानपि च गच्छतु।&lt;br&gt;&#xA;आगन्तव्यं त्वाय तात पुनरेवाश्रमं मम ॥ 3.8.16 ॥&lt;br&gt;&#xA;एवमुक्तस्तथेत्युक्त्वा काकुत्स्थस्सहलक्ष्मणः।&lt;br&gt;&#xA;प्रदक्षिणं मुनिं कृत्वा प्रस्थातुमुपचक्रमे ॥ 3.8.17 ॥&lt;br&gt;&#xA;ततः शुभतरे तूणी धनुषी चायतेक्षणा।&lt;br&gt;&#xA;ददौ सीता तयोर्भ्रात्रोः खङ्गौ च विमलौ ततः ॥ 3.8.18 ॥&lt;br&gt;&#xA;आबध्य च शुभे तूणी चापौ चादाय सस्वनौ।&lt;br&gt;&#xA;निष्क्रान्तावाश्रमाद्गन्तुमुभौ तौ रामलक्ष्मणौ ॥ 3.8.19 ॥&lt;br&gt;&#xA;श्रीमन्तौ रूपसम्पन्नौ दीप्यमानौ स्वतेजसा।&lt;br&gt;&#xA;प्रस्थितौ धृतचापौ तौ सीतया सह राघवौ ॥ 3.8.20 ॥&lt;/p&gt;</description>
    </item>
    <item>
      <title>००९ सीतया आयुधन्यासप्रदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/009_sItayA_AyudhanyAsapradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/009_sItayA_AyudhanyAsapradAnam/</guid>
      <description>&lt;p&gt;सुतीक्ष्णेनाभ्यनुज्ञातं प्रस्थितं रघुनन्दनम्।&lt;br&gt;&#xA;हृद्यया स्निग्धया वाचा भर्तारमिदमब्रवीत् ॥ 3.9.1 ॥&lt;br&gt;&#xA;अयं धर्मस्सुसूक्ष्मेण विधिना प्राप्यते महान्।&lt;br&gt;&#xA;निवृत्तेन तु शक्योऽयं व्यसनात् कामजादिह ॥ 3.9.2 ॥&lt;br&gt;&#xA;मिथ्यावाक्यं परमकं तस्माद् गुरुतरावुभौ।&lt;br&gt;&#xA;परदाराभिगमनं विना वैरं च रौद्रता ॥ 3.9.3 ॥&lt;br&gt;&#xA;मिथ्यावाक्यं न ते भूतं न भविष्यति राघव।&lt;br&gt;&#xA;कुतोऽभिलाषणं स्त्रीणां परेषां धर्मनाशनम् ॥ 3.9.4 ॥&lt;br&gt;&#xA;तव नास्ति मनुष्येन्द्र न चाभूत्ते कदाचन।&lt;br&gt;&#xA;मनस्यपि तथा राम न चैतद्विद्यते क्वचित् ॥ 3.9.5 ॥&lt;br&gt;&#xA;स्वदारनिरतस्त्वं च नित्यमेव नृपात्मज।&lt;br&gt;&#xA;धर्मिष्ठस्सत्यसन्धश्च पितुर्निर्देशकारकः ॥ 3.9.6 ॥&lt;br&gt;&#xA;सत्यसन्ध महाभाग श्रीमल्ँलक्ष्णपूर्वज।&lt;br&gt;&#xA;त्वयि सत्यं च धर्मश्च त्वयि सर्वं प्रतिष्ठितम् ॥ 3.9.7 ॥&lt;br&gt;&#xA;तच्च सर्वं महाबाहो शक्यं धर्तुं जितेन्द्रियैः।&lt;br&gt;&#xA;तव वश्येन्द्रियत्वं च जानामि शुभदर्शन ॥ 3.9.8 ॥&lt;br&gt;&#xA;तृतीयं यदिदं रौद्रं परप्राणाभिहिंसनम्।&lt;br&gt;&#xA;निर्वैरं क्रियते मोहात्तच्च ते समुपस्थितम् ॥ 3.9.9 ॥&lt;br&gt;&#xA;प्रतिज्ञातस्त्वया वीर दण्डकारण्यवासिनाम्।&lt;br&gt;&#xA;ऋषीणां रक्षणार्थाय वधस्संयति रक्षसाम् ॥ 3.9.10 ॥&lt;br&gt;&#xA;एतन्निमित्तं च वनं दण्डका इति विश्रुतम्।&lt;br&gt;&#xA;प्रस्थितस्त्वं सह भ्रात्रा धृतबाणशरासनः ॥ 3.9.11 ॥&lt;br&gt;&#xA;ततस्त्वां प्रस्थितं दृष्ट्वा मम चिन्ताकुलं मनः।&lt;br&gt;&#xA;त्वद्वृत्तं चिन्तयन्त्या वै भवेन्निःश्रेयसं हितम् ॥ 3.9.12 ॥&lt;br&gt;&#xA;नहि मे रोचते वीर गमनं दण्डकान्प्रति।&lt;br&gt;&#xA;कारणं तत्र वक्ष्यामि वदन्त्याः श्रूयतां मम ॥ 3.9.13 ॥&lt;br&gt;&#xA;त्वं हि बाणधनुष्पाणिर्भ्रात्रा सह वनं गतः।&lt;br&gt;&#xA;दृष्ट्वा वनचरान् सर्वान् कच्चित् कुर्याश्शरव्ययम् ॥ 3.9.14 ॥&lt;br&gt;&#xA;क्षत्त्रियाणां च हि धनुर्हुताशस्येन्धनानि च।&lt;br&gt;&#xA;समीपतः स्थितं तेजोबलमुच्छ्रयते भृशम् ॥ 3.9.15 ॥&lt;br&gt;&#xA;पुरा किल महाबाहो तपस्वी सत्यवाक् शुचिः।&lt;br&gt;&#xA;कस्मिंश्चिदभवत्पुण्ये वने रतमृगद्विजे ॥ 3.9.16 ॥&lt;br&gt;&#xA;तस्यैव तपसो विध्नं कर्तुमिन्द्रश्शचीपतिः।&lt;br&gt;&#xA;खङ्गपाणिरथागच्छदाश्रमं भटरूपधृत् ॥ 3.9.17 ॥&lt;br&gt;&#xA;तस्मिंस्तदाश्रमपदे निशितः खङ्ग उत्तमः।&lt;br&gt;&#xA;स न्यासविधिना दत्तः पुण्ये तपसि तिष्ठतः ॥ 3.9.18 ॥&lt;br&gt;&#xA;स तच्छस्त्रमनुप्राप्य न्यासरक्षणतत्परः।&lt;br&gt;&#xA;वने तं विचरत्येव रक्षन् प्रत्ययमात्मनः ॥ 3.9.19 ॥&lt;br&gt;&#xA;यत्र गच्छत्युपादातुं मूलानि च फलानि च।&lt;br&gt;&#xA;न विना याति तं खङ्गं न्यासरक्षणतत्परः ॥ 3.9.20 ॥&lt;br&gt;&#xA;नित्यं शस्त्रं परिवहन् क्रमेण स तपोधनः।&lt;br&gt;&#xA;चकार रौद्रीं स्वां बुद्धिं त्यक्त्वा तपसि निश्चयम् ॥ 3.9.21 ॥&lt;br&gt;&#xA;ततः स रौद्रेऽभिरतः प्रमत्तोऽधर्मकर्शितः।&lt;br&gt;&#xA;तस्य शस्त्रस्य संवासाज्जगाम नरकं मुनिः ॥ 3.9.22 ॥&lt;br&gt;&#xA;एवमेतत्पुरा वृत्तं शस्त्रसंयोगकारणम् ॥ 3.9.23 ॥&lt;br&gt;&#xA;अग्निसंयोगवद्धेतुश्शस्त्रसंयोग उच्यते।&lt;br&gt;&#xA;स्नेहाच्च बहुमानाच्च स्मारये त्वां न शिक्षये ॥ 3.9.24 ॥&lt;br&gt;&#xA;बुद्धिर्वैरं विना हन्तुं राक्षसान् दण्डकाश्रितान्।&lt;br&gt;&#xA;अपराधं विना हन्तुं लोकान् वीर न कामये ॥ 3.9.25 ॥&lt;br&gt;&#xA;क्षत्त्रियाणां तु वीराणां वनेषु निरतात्मनाम्।&lt;br&gt;&#xA;धनुषा कार्यमेतावदार्तानामभिरक्षणम् ॥ 3.9.26 ॥&lt;br&gt;&#xA;क्व च शस्त्रं क्व च वनं क्व च क्षात्त्रं तःप क्व च।&lt;br&gt;&#xA;व्याविद्धमिदमस्माभिर्देशधर्मस्तु पूज्यताम् ॥ 3.9.27 ॥&lt;br&gt;&#xA;तदार्य कलुषा बुद्धिर्जायते शस्त्रसेवनात्।&lt;br&gt;&#xA;पुनर्गत्वा त्वयोध्यायां क्षत्त्रधर्मं चरिष्यसि ॥ 3.9.28 ॥&lt;br&gt;&#xA;अक्षया तु भवेत्प्रीतिः श्वश्रूश्वशुरयोर्मम।&lt;br&gt;&#xA;यदि राज्यं परित्यज्य भवेस्त्वं निरतो मुनिः ॥ 3.9.29 ॥&lt;br&gt;&#xA;धर्मादर्थः प्रभवति धर्मात्प्रभवते सुखम्।&lt;br&gt;&#xA;धर्मेण लभते सर्वं धर्मसारमिदं जगत् ॥ 3.9.30 ॥&lt;br&gt;&#xA;आत्मानं नियमैस्तैस्तैः कर्शयित्वा प्रयत्नतः।&lt;br&gt;&#xA;प्राप्यते निपुणैर्धर्मो न सुखाल्लभ्यते सुखम् ॥ 3.9.31 ॥&lt;br&gt;&#xA;नित्यं शुचिमतिः सौम्य चर धर्मं तपोवने।&lt;br&gt;&#xA;सर्वं हि विदितं तुभ्यं त्रेलोक्यमपि तत्त्वतः ॥ 3.9.32 ॥&lt;br&gt;&#xA;स्त्रीचापलादेतदुदाहृतं मे धर्मं च वक्तुं तव कस्समर्थः।&lt;br&gt;&#xA;विचार्य बुद्ध्या तु सहानुजेन यद्रोचते तत्कुरु मा चिरेण ॥ 3.9.33 ॥&lt;/p&gt;</description>
    </item>
    <item>
      <title>०१० रामेण क्षात्रधर्मनिरूपणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/010_rAmeNa_xAtradharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/010_rAmeNa_xAtradharmanirUpaNam/</guid>
      <description>&lt;p&gt;वाक्यमेतत्तु वैदेह्या व्याहृतं भर्तृभक्तया।&lt;br&gt;&#xA;श्रुत्वा धर्मे स्थितो रामः प्रत्युवाचाथ मैथिलीम् ॥ 3.10.1 ॥&lt;br&gt;&#xA;हितमुक्तं त्वया देवि स्निग्धया सदृशं वचः।&lt;br&gt;&#xA;कुलं व्यपदिशन्त्या च धर्मज्ञे जनकात्मजे ॥ 3.10.2 ॥&lt;br&gt;&#xA;किन्तु वक्ष्याम्यहं देवि त्वयैवोक्तमिदं वचः।&lt;br&gt;&#xA;क्षत्त्रियैर्धार्यते चापो नार्तशब्दो भवेदिति ॥ 3.10.3 ॥&lt;br&gt;&#xA;मां सीते स्वयमागम्य शरण्याः शरणं गताः।&lt;br&gt;&#xA;ते चार्ता दण्डकारण्ये मुनयः संशितव्रताः ॥ 3.10.4 ॥&lt;br&gt;&#xA;वसन्तो धर्मनिरता वने मूलफलाशनाः।&lt;br&gt;&#xA;न लभन्ते सुखं भीता राक्षसैः क्रूरकर्मभिः ॥ 3.10.5 ॥&lt;br&gt;&#xA;काले काले च निरता नियमैर्विविधैर्वने।&lt;br&gt;&#xA;भक्ष्यन्ते राक्षसैर्भीमैर्नरमांसोपजीविभिः ॥ 3.10.6 ॥&lt;br&gt;&#xA;ते भक्ष्यमाणा मुनयो दण्डकारण्यवासिनः।&lt;br&gt;&#xA;अस्मानभ्यवपद्येति मामूचुर्द्विजसत्तमाः ॥ 3.10.7 ॥&lt;br&gt;&#xA;मया तु वचनं श्रुत्वा तेषामेवं मुखाच्च्युतम्।&lt;br&gt;&#xA;कृत्वा चरणशुश्रूषां वाक्यमेतदुदाहृतम् ॥ 3.10.8 ॥&lt;br&gt;&#xA;यदीदृशैरहं विप्रैरुपस्थेयैरुपस्थितः।&lt;br&gt;&#xA;किं करोमीति च मया व्याहृतं द्विजसन्निधौ ॥ 3.10.9 ॥&lt;br&gt;&#xA;सर्वैरेतैः समागम्य वागियं समुदाहृता ॥ 3.10.10 ॥&lt;br&gt;&#xA;राक्षसैर्दण्डकारण्ये बहुभिः कामरूपिभिः।&lt;br&gt;&#xA;अर्दिताः स्म दृढं राम भवान्नस्तत्र रक्षतु ॥ 3.10.11 ॥&lt;br&gt;&#xA;होमकालेषु सम्प्राप्ताः पूर्वकालेषु चानघ।&lt;br&gt;&#xA;धर्षयन्ति सुदुर्धर्षा राक्षसाः पिशिताशनाः ॥ 3.10.12 ॥&lt;br&gt;&#xA;राक्षसैर्धर्षितानां च तापसानां तपस्विनाम्।&lt;br&gt;&#xA;गतिं मृगयमाणानां भवान्नः परमा गतिः ॥ 3.10.13 ॥&lt;br&gt;&#xA;कामं तपः प्रभावेन शक्ता हन्तुं निशाचरान्।&lt;br&gt;&#xA;चिरार्जितं तु नेच्छामस्तपः खण्डयितुं वयम् ॥ 3.10.14 ॥&lt;br&gt;&#xA;बहुविघ्नं तपो नित्यं दुश्चरं चैव राघव।&lt;br&gt;&#xA;तेन शापं न मुञ्चामो भक्ष्यमाणाश्च राक्षसैः ॥ 3.10.15 ॥&lt;br&gt;&#xA;तदर्द्यमानान् रक्षोभिर्दण्डकारण्यवासिभिः।&lt;br&gt;&#xA;रक्ष नस्त्वं सह भ्रात्रा त्वन्नाथा हि वयं वने ॥ 3.10.16 ॥&lt;br&gt;&#xA;मया चैतद्वचः श्रुत्वा कार्त्स्न्त्यन परिपालनम्।&lt;br&gt;&#xA;ऋषीणां दण्डकारण्ये संश्रुतं जनकात्मजे ॥ 3.10.17 ॥&lt;br&gt;&#xA;संश्रुत्य च न शक्ष्यामि जीवमानः प्रतिश्रवम्।&lt;br&gt;&#xA;मुनीनामन्यथा कर्तुं सत्यमिष्टं हि मे सदा ॥ 3.10.18 ॥&lt;br&gt;&#xA;अप्यहं जीवितं जह्यां त्वां वा सीते सलक्ष्मणाम्।&lt;br&gt;&#xA;न तु प्रतिज्ञां संश्रुत्य ब्राह्मणेभ्यो विशेषतः ॥ 3.10.19 ॥&lt;br&gt;&#xA;तदवश्यं मया कार्यमृषीणां परिपालनम्।&lt;br&gt;&#xA;अनुक्तेनापि वैदेहि प्रतिज्ञाय तु किं पुनः ॥ 3.10.20 ॥&lt;br&gt;&#xA;मम स्नेहाच्च सौहार्दादिदमुक्तं त्वयाऽनधे।&lt;br&gt;&#xA;परितुष्टोऽस्म्यिहं सीते न ह्यनिष्टोऽनुशिष्यते ॥ 3.10.21 ॥&lt;br&gt;&#xA;सदृशं चानुरूपं च कुलस्य तव चात्मनः।&lt;br&gt;&#xA;सधर्मचारिणी मे त्वं प्राणेभ्योऽपि गरीयसी ॥ 3.10.22 ॥&lt;br&gt;&#xA;इत्येवमुक्त्वा वचनं महात्मा सीतां प्रियां मैथिलराजपुत्रीम्।&lt;br&gt;&#xA;रामो धनुष्मान् सह लक्ष्मणेन जगाम रम्याणि तपोवनानि ॥ 3.10.23 ॥&lt;/p&gt;</description>
    </item>
    <item>
      <title>०११ अगस्त्यमाहात्म्यम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/011_agastyamAhAtmyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/011_agastyamAhAtmyam/</guid>
      <description>&lt;p&gt;अग्रतः प्रययौ रामः सीता मध्ये सुमध्यमा।&lt;br&gt;&#xA;पृष्ठतस्तु धनुष्पाणिर्लक्ष्मणोऽनुजगाम ह ॥ 3.11.1 ॥&lt;br&gt;&#xA;तौ पश्यमानौ विविधान् शैलप्रस्थान् वनानि च।&lt;br&gt;&#xA;नदीश्च विविधा रम्या जग्मतुः सीतया सह ॥ 3.11.2 ॥&lt;br&gt;&#xA;सारसांश्चक्रवाकांश्च नदीपुलिनचारिणः।&lt;br&gt;&#xA;सरांसि च सपद्मानि युक्तानि जलजैः खगैः ॥ 3.11.3 ॥&lt;br&gt;&#xA;यूथबद्धांश्च पृषतान् मदोन्मत्तान्विषाणिनः।&lt;br&gt;&#xA;महिषांश्च वराहांश्च नागांश्च द्रुमवैरिणः ॥ 3.11.4 ॥&lt;br&gt;&#xA;ते गत्वा दूरमध्वानं लम्बमाने दिवाकरे।&lt;br&gt;&#xA;ददृशुः सहिता रम्यं तटाकं योजनायतम् ॥ 3.11.5 ॥&lt;br&gt;&#xA;पद्मपुष्करसम्बाधं गजयूथैरलङ्कृतम्।&lt;br&gt;&#xA;सारसैर्हंसकादम्बैः सङ्कुलं जलचारिभिः ॥ 3.11.6 ॥&lt;br&gt;&#xA;प्रसन्नसलिले रम्ये तस्मिन् सरसि शुश्रुवे।&lt;br&gt;&#xA;गीतवादित्रनिर्घोषो न तु कश्चन दृश्यते ॥ 3.11.7 ॥&lt;br&gt;&#xA;ततः कौतूहलाद्रामो लक्ष्मणश्च महाबलः।&lt;br&gt;&#xA;मुनिं धर्मभृतं नाम प्रष्टुं समुपचक्रमे ॥ 3.11.8 ॥&lt;br&gt;&#xA;इदमत्यद्भुतं श्रुत्वा सर्वेषां नो महामुने।&lt;br&gt;&#xA;कौतूहलं महज्जातं किमिदं साधु कथ्यताम् ॥ 3.11.9 ॥&lt;br&gt;&#xA;वक्तव्यं यदि चेद्विप्र नातिगुह्यमपि प्रभो ॥ 3.11.10 ॥&lt;br&gt;&#xA;तेनैवमुक्तो धर्मात्मा राघवेण मुनिस्तदा।&lt;br&gt;&#xA;प्रभवं सरसः कृत्स्नमाख्यातुमुपचक्रमे ॥ 3.11.11 ॥&lt;br&gt;&#xA;इदं पञ्चाप्सरो नाम तटाकं सार्वकालिकम्।&lt;br&gt;&#xA;निर्मितं तपसा राम मुनिना माण्डकर्णिना ॥ 3.11.12 ॥&lt;br&gt;&#xA;स हि तेपे तपस्तीव्रं माण्डकर्णिर्महामुनिः।&lt;br&gt;&#xA;दशवर्षसहस्राणि वायुभक्षो जलाश्रयः ॥ 3.11.13 ॥&lt;br&gt;&#xA;ततः प्रव्यथिताः सर्वे देवाः साग्निपुरो गमाः।&lt;br&gt;&#xA;अब्रुवन्वचनं सर्वे परस्परसमागताः ॥ 3.11.14 ॥&lt;br&gt;&#xA;अस्माकं कस्यचित्स्थानमेष प्रार्थयते मुनिः।&lt;br&gt;&#xA;इति संविग्नमनसः सर्वे ते त्रिदिवौकसः ॥ 3.11.15 ॥&lt;br&gt;&#xA;तत्र कर्तुं तपोविघ्नं देवैः सर्वैर्नियोजिताः।&lt;br&gt;&#xA;प्रधानाप्सरसः पञ्च विद्युच्चलितवर्चसः ॥ 3.11.16 ॥&lt;br&gt;&#xA;अप्सरोभिस्ततस्ताभिर्मुनिर्दृष्टपरावरः।&lt;br&gt;&#xA;नीतो मदनवश्यत्वं सुराणां कार्यसिद्धये ॥ 3.11.17 ॥&lt;br&gt;&#xA;ताश्चैवाप्सरसः पञ्च मुनेः पत्नीत्वमागताः।&lt;br&gt;&#xA;तटाके निर्मितं तासामस्मिन्नन्तर्हितं गृहम् ॥ 3.11.18 ॥&lt;br&gt;&#xA;तथैवाप्सरसः पञ्च निवसन्त्यो यथासुखम्।&lt;br&gt;&#xA;रमयन्ति तपोयोगान्मुनिं यौवनमास्थितम् ॥ 3.11.19 ॥&lt;br&gt;&#xA;तासां सङ्क्रीडमानानामेष वादित्रनिस्वनः।&lt;br&gt;&#xA;श्रूयते भूषणोन्मिश्रो गीतशब्दो मनोहरः ॥ 3.11.20 ॥&lt;br&gt;&#xA;आश्चर्यमिति तस्यैतद्ववचनं भावितात्मनः।&lt;br&gt;&#xA;राघवः प्रतिजग्राह सह भ्रात्रा महायशाः ॥ 3.11.21 ॥&lt;br&gt;&#xA;एवं कथयमानस्य ददर्शाश्रममण्डलम्।&lt;br&gt;&#xA;कुशचीरपरिक्षिप्तं ब्राह्म्या लक्ष्म्या समावृतम् ॥ 3.11.22 ॥&lt;br&gt;&#xA;प्रविश्य सह वैदेह्या लक्ष्मणेन च राघवः।&lt;br&gt;&#xA;उवास मिनिभिः सर्वैः पूज्यमानो महायशाः ॥ 3.11.23 ॥&lt;br&gt;&#xA;तथा तस्मिन् स काकुत्स्थः श्रीमत्याश्रममण्डले।&lt;br&gt;&#xA;उषित्वा तु सुखं तत्र पूज्यमानो महर्षिभिः ॥ 3.11.24 ॥&lt;br&gt;&#xA;जगाम चाश्रमांस्तेषां पर्यायेण तपस्विनाम्।&lt;br&gt;&#xA;येषामुषितवान् पूर्वं सकाशे स महास्त्रवित् ॥ 3.11.25 ॥&lt;br&gt;&#xA;क्वचित् परिदशान् मासानेकं संवत्सरं क्वचित्।&lt;br&gt;&#xA;क्वचिच्च चतुरो मासान् पञ्च षट् चापरान् क्वचित् ॥ 3.11.26 ॥&lt;br&gt;&#xA;अपरत्राधिकं मासादप्यर्धमधिकं क्वचित्।&lt;br&gt;&#xA;त्रीन् मासानष्टमासांश्च राघवो न्यवसत् सुखम् ॥ 3.11.27 ॥&lt;br&gt;&#xA;तथा संवसतस्तस्य मुनीनामाश्रमेषु वै।&lt;br&gt;&#xA;रमतश्चानुकूल्येन ययुः संवसरा दश ॥ 3.11.28 ॥&lt;br&gt;&#xA;परिवृत्त्य च धर्मज्ञो राघवः सह सीतया।&lt;br&gt;&#xA;सुतीक्ष्णस्याश्रमं श्रीमान् पुनरेवाजगाम ह ॥ 3.11.29 ॥&lt;br&gt;&#xA;स तमाश्रममासाद्य मुनिभिः प्रतिपूजितः।&lt;br&gt;&#xA;तत्रापि न्यवसद्रामः किञ्चित्कालमरिन्दमः ॥ 3.11.30 ॥&lt;br&gt;&#xA;अथाश्रमस्थो विनयात् कदाचित्तं महामुनिम्।&lt;br&gt;&#xA;उपसीनः स काकुत्स्थः सुतीक्ष्णमिदमब्रवीत् ॥ 3.11.31 ॥&lt;br&gt;&#xA;अस्मिन्नरण्ये भगवन्नगस्त्यो मुनि सत्तमः।&lt;br&gt;&#xA;वसतीति मया नित्यं कथाः कथयतां श्रुतम् ॥ 3.11.32 ॥&lt;br&gt;&#xA;नतु जानामि तं देशं वनस्यास्य महत्तया।&lt;br&gt;&#xA;कुत्राश्रममिदं पुण्यं महर्षेस्तस्य धीमतः ॥ 3.11.33 ॥&lt;br&gt;&#xA;प्रसादात्तत्रभवतः सानुजः सह सीतया।&lt;br&gt;&#xA;अगस्त्यमभिगच्छेयमभिवादयितुं मुनिम् ॥ 3.11.34 ॥&lt;br&gt;&#xA;मनोरथो महानेष हृदि मे परिवर्तते।&lt;br&gt;&#xA;यदहं तं मुनिवरं शुश्रूषेयमपि स्वयम् ॥ 3.11.35 ॥&lt;br&gt;&#xA;इति रामस्य स मुनिः श्रुत्वा धर्मात्मनो वचः।&lt;br&gt;&#xA;सुतीक्ष्णः प्रत्युवाचेदं प्रीतो दशरथात्मजम् ॥ 3.11.36 ॥&lt;br&gt;&#xA;अहमप्येतदेव त्वां वक्तुकामः सलक्ष्मणम्।&lt;br&gt;&#xA;अगस्त्यमभिगच्छेति सीतया सह राघव ॥ 3.11.37 ॥&lt;br&gt;&#xA;दिष्ट्या त्विदानीमर्थेऽस्मिन् स्वयमेव ब्रवीषि माम्।&lt;br&gt;&#xA;अहमाख्यामि ते वत्स यत्रागस्त्यो महामुनिः ॥ 3.11.38 ॥&lt;br&gt;&#xA;योजनान्याश्रमादस्मात्तथा चत्वारि वै ततः।&lt;br&gt;&#xA;दक्षिणेन महाञ्छ्रीमानगस्त्यभ्रातुराश्रमः ॥ 3.11.39 ॥&lt;br&gt;&#xA;स्थलीप्राये वनोद्देशे पिप्पलीवनशोभिते।&lt;br&gt;&#xA;बहुपुष्पफले रम्ये नानाशकुनिनादिते ॥ 3.11.40 ॥&lt;br&gt;&#xA;पद्मिन्यो विविधास्तत्र प्रसन्नसलिलाः शिवाः।&lt;br&gt;&#xA;हंसकारण्डवाकीर्णाश्चक्रवाकोपशोभिताः ॥ 3.11.41 ॥&lt;br&gt;&#xA;तत्रैकां रजनीं व्युष्य प्रभाते राम गम्यताम्।&lt;br&gt;&#xA;दक्षिणां दिशमास्थाय वनषण्डस्य पार्श्वतः ॥ 3.11.42 ॥&lt;br&gt;&#xA;तत्रागस्त्याश्रमपदं गत्वा योजनमन्तरम्।&lt;br&gt;&#xA;रमणीये वनोद्देशे बहुपादपसंवृते ॥ 3.11.43 ॥&lt;br&gt;&#xA;रंस्यते तत्र वैदेही लक्ष्मणश्च सह त्वया।&lt;br&gt;&#xA;स हि रम्यो वनोद्देशो बहुपादपसङ्कुलः ॥ 3.11.44 ॥&lt;br&gt;&#xA;यदि बुद्धिः कृता द्रष्टुमगस्त्यं तं महामुनिम्।&lt;br&gt;&#xA;अद्यैव गमने बुद्धिं रोचयस्व महायशः ॥ 3.11.45 ॥&lt;br&gt;&#xA;इति रामो मुनेः श्रुत्वा सह भ्रात्राभिवाद्य च।&lt;br&gt;&#xA;प्रतस्थेऽगस्त्यमुद्दिश्य सानुजः सीतया सह ॥ 3.11.46 ॥&lt;br&gt;&#xA;पश्यन् वनानि रम्याणि पर्वतांश्चाभ्रसन्निभान्।&lt;br&gt;&#xA;सरांसि सरितश्चैव पथि मार्गवशानुगाः ॥ 3.11.47 ॥&lt;br&gt;&#xA;सुतीक्ष्णेनोपदिष्टेन गत्वा तेन पथा सुखम्।&lt;br&gt;&#xA;इदं परमसंहृष्टो वाक्यं लक्ष्मणमब्रवीत् ॥ 3.11.48 ॥&lt;br&gt;&#xA;एतदेवाश्रमपदं नीनं तस्य महात्मनः।&lt;br&gt;&#xA;अगस्त्यस्य मुनेर्भ्रातुर्द्दश्यते पुण्यकर्मणः ॥ 3.11.49 ॥&lt;br&gt;&#xA;यथा हीमे वनस्यास्य ज्ञाताः पथि सहस्रशः।&lt;br&gt;&#xA;सन्नताः फलभारेण पुष्पभारेण च द्रुमाः ॥ 3.11.50 ॥&lt;br&gt;&#xA;पिप्पलीनां च पक्वानां वनादस्मादुपागतः।&lt;br&gt;&#xA;गन्धोऽयं पवनोत्क्षिप्तः सहसा कटुकोदयः ॥ 3.11.51 ॥&lt;br&gt;&#xA;तत्र तत्र च दृश्यन्ते सङ्क्षिप्ताः काष्ठसञ्चयाः।&lt;br&gt;&#xA;लूनाश्च पथि दृश्न्यते दर्भा वैडूर्यवर्चसः ॥ 3.11.52 ॥&lt;br&gt;&#xA;एतच्च वनमध्यस्थं कृष्णाभ्रशिखरोपमम्।&lt;br&gt;&#xA;पावकस्याश्रमस्थस्य धूमाग्रं सम्प्रदृश्यते ॥ 3.11.53 ॥&lt;br&gt;&#xA;विविक्तेषु च तीरेषु कृतस्नाना द्विजातयः।&lt;br&gt;&#xA;पुष्पोपहारं कुर्वन्ति कुसुमैः स्वयमार्जितैः ॥ 3.11.54 ॥&lt;br&gt;&#xA;तत्सुतीक्ष्णस्य वचनं यथा सौम्य मया श्रुतम्।&lt;br&gt;&#xA;अगस्त्यस्याश्रमो भ्रातुर्नूनमेष भविष्यति ॥ 3.11.55 ॥&lt;br&gt;&#xA;निगृह्य तरसा मृत्युं लोकानां हितकाम्यया।&lt;br&gt;&#xA;यस्य भ्रात्रा कृतेयं दिक्छरण्या पुण्यकर्मणा ॥ 3.11.56 ॥&lt;br&gt;&#xA;इहैकदा किल क्रूरो वातापिरपि चेल्वलः।&lt;br&gt;&#xA;भ्रातरौ सहितावास्तां ब्राह्मणघ्नौ महासुरौ ॥ 3.11.57 ॥&lt;br&gt;&#xA;धारयन् ब्राह्मणं रूपमिल्वलः संस्कृतं वदन्।&lt;br&gt;&#xA;आमन्त्रयति विप्रान् स्म श्राद्धमुद्दिश्य निर्घृणः ॥ 3.11.58 ॥&lt;br&gt;&#xA;भ्रातरं संस्कृतं कृत्वा ततस्तं मेषरूपिणम्।&lt;br&gt;&#xA;तान् द्विजान् भोजयामास श्राद्धदृष्टेन कर्मणा ॥ 3.11.59 ॥&lt;br&gt;&#xA;ततो भुक्तवतां तेषां विप्राणामिल्वलोऽब्रवीत्।&lt;br&gt;&#xA;वातापे निष्क्रमस्वेति स्वरेण महता वदन् ॥ 3.11.60 ॥&lt;br&gt;&#xA;ततो भ्रातुर्वचः श्रुत्वा वातापिर्मेषवन्नदन्।&lt;br&gt;&#xA;भित्त्वा भित्त्वा शरीराणि ब्राह्मणानां विनिष्पतत् ॥ 3.11.61 ॥&lt;br&gt;&#xA;ब्रह्मणानां सहस्राणि तैरेवं कामरूपिभिः।&lt;br&gt;&#xA;विनाशितानि संहत्य नित्यशः पिशिताशनैः ॥ 3.11.62 ॥&lt;br&gt;&#xA;अगस्त्येन तदा देवैः प्रार्थितेन महर्षिणा।&lt;br&gt;&#xA;अनुभूय किल श्राद्धे भक्षितः स महासुरः ॥ 3.11.63 ॥&lt;br&gt;&#xA;ततः सम्पन्नमित्युक्त्वा दत्त्वा हस्तोदकं ततः।&lt;br&gt;&#xA;भ्रातरं निष्क्रमस्वेति चेल्वलः सोऽभ्यभाषत ॥ 3.11.64 ॥&lt;br&gt;&#xA;स तं तथा भाषमाणं भ्रातरं विप्रघातिनम्।&lt;br&gt;&#xA;अब्रवीत् प्रहसन् धीमानगस्त्यो मुनिसत्तमः ॥ 3.11.65 ॥&lt;br&gt;&#xA;कुतो निष्क्रमितुं शक्तिर्मया जीर्णस्य रक्षसः।&lt;br&gt;&#xA;भ्रातुस्ते मेषरूपस्य गतस्य यमसादनम् ॥ 3.11.66 ॥&lt;br&gt;&#xA;अथ तस्य वचः श्रुत्वा भ्रातुर्निधनसंश्रयम्।&lt;br&gt;&#xA;प्रधर्षयितुमारेभे मुनिं क्रोधान्निशाचरः ॥ 3.11.67 ॥&lt;br&gt;&#xA;सोऽभिद्रवन्मुनिश्रेष्ठं मुनिना दीप्ततेजसा।&lt;br&gt;&#xA;चक्षुषानलकल्पेन निर्दग्धो निधनं गतः ॥ 3.11.68 ॥&lt;br&gt;&#xA;तस्यायमाश्रमो भ्रातुस्तटाकवनशोभितः।&lt;br&gt;&#xA;विप्रानुकम्पया येन कर्मेदं दुष्करं कृतम् ॥ 3.11.69 ॥&lt;br&gt;&#xA;एवं कथयमानस्य तस्य सौमित्रिणा सह।&lt;br&gt;&#xA;रमस्यास्तं गतः सूर्यः सन्ध्याकालोऽभ्यवर्तत ॥ 3.11.70 ॥&lt;br&gt;&#xA;उपास्य पश्चिमां सन्ध्यां सह भ्रात्रा यथाविधि।&lt;br&gt;&#xA;प्रविवेशाश्रमपदं तमृषिं सोऽभ्यवादयत् ॥ 3.11.71 ॥&lt;br&gt;&#xA;सम्यक् प्रतिगृहीतश्च मुनिना तेन राघवः।&lt;br&gt;&#xA;न्यवसत्तां निशामेकां प्राश्य मूलफलानि च ॥ 3.11.72 ॥&lt;br&gt;&#xA;तस्यां रात्र्यां व्यतीतायां विमले सूर्यमण्डले।&lt;br&gt;&#xA;भ्रातरं तमगस्त्यस्य ह्यामन्त्रयत राघवः ॥ 3.11.73 ॥&lt;br&gt;&#xA;अभिवादये त्वां भगवन् सुखमध्युषितो निशाम्।&lt;br&gt;&#xA;आमन्त्रये त्वां गच्छामि गुरुं ते द्रष्टुमग्रजम् ॥ 3.11.74 ॥&lt;br&gt;&#xA;गम्यतामिति तेनोक्तो जगाम रघुनन्दनः।&lt;br&gt;&#xA;यथोद्दिष्टेन मार्गेण वनं तच्चावलोकयन् ॥ 3.11.75 ॥&lt;br&gt;&#xA;निवारान् पनसांस्तालांस्तिमिशान्वञ्जुलान् धवान्।&lt;br&gt;&#xA;चिरिबिल्वान् मधूकांश्च बिल्वानपि च तिन्दुकान् ॥ 3.11.76 ॥&lt;br&gt;&#xA;पुष्पितान् पुष्पिताग्राभिर्लताभिरनुवेष्टितान्।&lt;br&gt;&#xA;ददर्श रामः शतशस्तत्र कान्तारपादपान् ॥ 3.11.77 ॥&lt;br&gt;&#xA;हस्तिहस्तैर्विमृदितान्वानरैरुपशोभितान्।&lt;br&gt;&#xA;मत्तैः शकुनिसङ्घैश्च शतशश्च प्रणादितान् ॥ 3.11.78 ॥&lt;br&gt;&#xA;ततोऽब्रवीत्समीपस्थं रामो राजीवलोचनः।&lt;br&gt;&#xA;पृष्ठतोऽनुगतं वीरं लक्ष्मणं लक्ष्मिवर्धनम् ॥ 3.11.79 ॥&lt;br&gt;&#xA;स्निग्धपत्त्रा यथा वृक्षा यथा क्षान्ता मृगद्विजाः।&lt;br&gt;&#xA;आश्रमो नातिदूरस्थो महर्षेर्भावितात्मनः ॥ 3.11.80 ॥&lt;br&gt;&#xA;अगस्त्य इति विख्यातो लोके स्वेनैव कर्मणा।&lt;br&gt;&#xA;आश्रमो दृश्यते तस्य परिश्रान्तश्रमापहः ॥ 3.11.81 ॥&lt;br&gt;&#xA;प्राज्यधूमाकुलवनश्चीरमालापरिष्कृतः।&lt;br&gt;&#xA;प्रशान्तमृगयूथश्च नानाशकुनिनादितः ॥ 3.11.82 ॥&lt;br&gt;&#xA;तस्येदमाश्रमपदं प्रभावाद्यस्य राक्षसैः।&lt;br&gt;&#xA;दिगियं दक्षिणा त्रासाद्दृश्यते नोपभुज्यते ॥ 3.11.83 ॥&lt;br&gt;&#xA;यदाप्रभृति चाक्रान्ता दिगियं पुण्यकर्मणा।&lt;br&gt;&#xA;तदाप्रभृति निर्वैराः प्रशान्ता रजनीचराः ॥ 3.11.84 ॥&lt;br&gt;&#xA;नाम्ना चेयं भगवतो दक्षिणा दिक् प्रदक्षिणा।&lt;br&gt;&#xA;प्रथिता त्रिषु लोकेषु दुर्धर्षा क्रूरकर्मभिः ॥ 3.11.85 ॥&lt;br&gt;&#xA;मार्गं निरोद्धुं निरतो भास्करस्याचलोत्तमः।&lt;br&gt;&#xA;निदेशं पालयन् यस्य विन्ध्यः शैलो न वर्द्धते ॥ 3.11.86 ॥&lt;br&gt;&#xA;अयं दीर्घायुषस्तस्य लोके विश्रुतकर्मणः।&lt;br&gt;&#xA;अगस्त्यस्याश्रमः श्रीमान् विनीतजनसेवितः ॥ 3.11.87 ॥&lt;br&gt;&#xA;एष लोकार्चितः साधुर्हिते नित्यरतः सताम्।&lt;br&gt;&#xA;अस्मानभिगतानेष श्रेयसा योजयिष्यति ॥ 3.11.88 ॥&lt;br&gt;&#xA;आराधयिष्याम्यत्राहमगस्त्यं तं महामुनिम्।&lt;br&gt;&#xA;शेषं च वनवासस्य सौम्य वत्स्याम्यहं प्रभो ॥ 3.11.89 ॥&lt;br&gt;&#xA;अत्र देवाः सगन्धर्वाः सिद्धाश्च परमर्षयः।&lt;br&gt;&#xA;अगस्त्यं नियताहारं सततं पुर्यपासते ॥ 3.11.90 ॥&lt;br&gt;&#xA;नात्र जीवेन्मृषावादी क्रूरो वा यदि वा शठः।&lt;br&gt;&#xA;नृशंसः कामवृत्तो वा मुनिरेष तथाविधः ॥ 3.11.91 ॥&lt;br&gt;&#xA;अत्र देवाश्च यक्षाश्च नागाश्च पतगैः सह।&lt;br&gt;&#xA;वसन्ति नियताहारा धर्ममाराधयिष्णवः ॥ 3.11.92 ॥&lt;br&gt;&#xA;अत्र सिद्धा महात्मानो विमानैः सूर्यसन्निभैः।&lt;br&gt;&#xA;त्यक्तदेहा नवैर्देहैः स्वर्याता परमर्षयः ॥ 3.11.93 ॥&lt;br&gt;&#xA;यक्षत्वममरत्वं च राज्यानि विविधानि च।&lt;br&gt;&#xA;अत्र देवाः प्रयच्छन्ति भूतैराराधिताः शुभैः ॥ 3.11.94 ॥&lt;br&gt;&#xA;आगताः स्माश्रमपदं सौमित्रे प्रविशाग्रतः।&lt;br&gt;&#xA;निवेदयेह मां प्राप्तमृषये सीतया सह ॥ 3.11.95 ॥&lt;/p&gt;</description>
    </item>
    <item>
      <title>०१२ अगस्त्यदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/012_agastyadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/012_agastyadarshanam/</guid>
      <description>&lt;p&gt;स प्रविश्याश्रमपदं लक्ष्मणो राघवानुजः।&lt;br&gt;&#xA;अगस्त्यशिष्यमासाद्य वाक्यमेतदुवाच ह ॥ 3.12.1 ॥&lt;br&gt;&#xA;राजा दशरथो नाम ज्येष्ठस्तस्य सुतो बली।&lt;br&gt;&#xA;रामः प्राप्तो मुनिं द्रष्टुं भार्यया सह सीतया ॥ 3.12.2 ॥&lt;br&gt;&#xA;लक्ष्मणो नाम तस्याहं भ्राता त्ववरजो हितः।&lt;br&gt;&#xA;अनुकूलश्च भक्तश्च यदि ते श्रोत्रमागतः ॥ 3.12.3 ॥&lt;br&gt;&#xA;ते वयं वनमत्युग्रं प्रविष्टाः पितृशासनात्।&lt;br&gt;&#xA;द्रष्टुमिच्छामहे सर्वे भगवन्तं निवेद्यताम् ॥ 3.12.4 ॥&lt;br&gt;&#xA;तस्य तद्वचनं श्रुत्वा लक्ष्मणस्य तपोधनः।&lt;br&gt;&#xA;तथेत्युक्त्वाग्निशरणं प्रविवेश निवेदितुम् ॥ 3.12.5 ॥&lt;br&gt;&#xA;कृताञ्जलिरुवाचेदं रामागमनमञ्जसा।&lt;br&gt;&#xA;यथोक्तं लक्ष्मणेनैव शिष्योऽगस्त्यस्य सम्मतः ॥ 3.12.6 ॥&lt;br&gt;&#xA;पुत्रौ दशरथस्येमौ रामो लक्ष्मण एव च।&lt;br&gt;&#xA;प्रविष्टावाश्रमपदं सीतया सह भार्यया ॥ 3.12.7 ॥&lt;br&gt;&#xA;द्रष्टुं भवन्तमायातौ शुश्रूषार्थमरिन्दमौ।&lt;br&gt;&#xA;यदत्रानन्तरं तत्त्वमाज्ञापयितुमर्हसि ॥ 3.12.8 ॥&lt;br&gt;&#xA;ततः शिष्यादुपश्रुत्य प्राप्तं रामं सलक्ष्मणम्।&lt;br&gt;&#xA;वैदेहीं च महाभागामिदं वचनमब्रवीत् ॥ 3.12.9 ॥&lt;br&gt;&#xA;दिष्ट्या रामश्चिरस्याद्य द्ष्टुं मां समुपागतः।&lt;br&gt;&#xA;मनसा काङ्क्षितं ह्यस्य मयाप्यागमनं प्रति ॥ 3.12.10 ॥&lt;br&gt;&#xA;गम्यतां सत्कृतो रामः सभार्यः सहलक्ष्मणः।&lt;br&gt;&#xA;प्रवेश्यतां समीपं मे किञ्चासौ न प्रवेशितः ॥ 3.12.11 ॥&lt;br&gt;&#xA;एवमुक्तस्तु मुनिना धर्मज्ञेन महात्मना।&lt;br&gt;&#xA;अभिवाद्याब्रवीच्छिष्यस्तथेति नियताञ्जलिः ॥ 3.12.12 ॥&lt;br&gt;&#xA;ततो निष्क्रम्य सम्भ्रान्तः शिष्यो लक्ष्मणमब्रवीत्।&lt;br&gt;&#xA;क्वासौ रामो मुनिं द्रष्टुमेतु प्रविशतु स्वयम् ॥ 3.12.13 ॥&lt;br&gt;&#xA;ततो गत्वाश्रमद्वारं शिष्येण सहलक्ष्मणः।&lt;br&gt;&#xA;दर्शयामास काकुत्स्थं सीतां च जनकात्मजाम् ॥ 3.12.14 ॥&lt;br&gt;&#xA;तं शिष्यः प्रश्रितो वाक्यमगस्त्यवचनं ब्रुवन्।&lt;br&gt;&#xA;प्रावेशयद्यथान्यायं सत्कारार्हं सुसत्कृतम् ॥ 3.12.15 ॥&lt;br&gt;&#xA;प्रविवेश ततो रामः सीतया सह लक्ष्मणः।&lt;br&gt;&#xA;प्रशान्तहरिणाकीर्णमाश्रमं ह्यवलोकयन् ॥ 3.12.16 ॥&lt;br&gt;&#xA;स तत्र ब्रह्मणः स्थानमग्नेः स्थानं तथैव च।&lt;br&gt;&#xA;विष्णोः स्थानं महेन्द्रस्य स्थानं चैव विवस्वतः ॥ 3.12.17 ॥&lt;br&gt;&#xA;सोमस्थानं भगस्थानं स्थानं कौबेरमेव च।&lt;br&gt;&#xA;धातुर्विधातुः स्थाने च वायोः स्थानं तथैव च ॥ 3.12.18 ॥&lt;br&gt;&#xA;नागराजस्य च स्थानमनन्तस्य महात्मनः।&lt;br&gt;&#xA;स्थानं तथैव गायत्र्या वसूनां स्थानमेव च ॥ 3.12.19 ॥&lt;br&gt;&#xA;स्थानं च पाशहस्तस्य वरुणस्य महात्मनः।&lt;br&gt;&#xA;कार्तिकेयस्य च स्थानं धर्मस्थानं च पश्यति ॥ 3.12.20 ॥&lt;br&gt;&#xA;ततः शिष्यैः परिवृतो मुनिरप्यभिनिष्पतत्।&lt;br&gt;&#xA;तं ददर्शाग्रतो रामो मुनीनां दीप्ततेजसाम् ॥ 3.12.21 ॥&lt;br&gt;&#xA;अब्रवीद्वचनं वीरो लक्ष्मणं लक्ष्मिवर्धनम्।&lt;br&gt;&#xA;एष लक्ष्मण निष्क्रामत्यगस्त्यो भगवानृषिः ॥ 3.12.22 ॥&lt;br&gt;&#xA;औदार्येणावगच्छामि निधानं तपसामिमम् ॥ 3.12.23 ॥&lt;br&gt;&#xA;एवमुक्त्वा महाबाहुरगस्त्यं सूर्यवर्चसम्।&lt;br&gt;&#xA;जग्राह परमप्रीतस्तस्य पादौ परन्तपः ॥ 3.12.24 ॥&lt;br&gt;&#xA;अभिवाद्य तु धर्मात्मा तस्थौ रामः कृताञ्जलिः।&lt;br&gt;&#xA;सीतया सह वैदेह्या तदा रामः सलक्ष्मणः ॥ 3.12.25 ॥&lt;br&gt;&#xA;प्रतिजग्राह काकुत्स्थमर्चयित्वासनोदकैः।&lt;br&gt;&#xA;कुशलवप्रश्नमुक्त्वा च ह्यास्यतामिति चाब्रवीत् ॥ 3.12.26 ॥&lt;br&gt;&#xA;अग्निं हुत्वा प्रदायार्ध्यमतिथीन् प्रतिपूज्य च।&lt;br&gt;&#xA;वानप्रस्थेन धर्मेण स तेषां भोजनं ददौ ॥ 3.12.27 ॥&lt;br&gt;&#xA;प्रथमं चोपविश्याथ धर्मज्ञो मुनिपुङ्गवः।&lt;br&gt;&#xA;उवाच राममासीनं प्राञ्जलिं धर्मकोविदम् ॥ 3.12.28 ॥&lt;br&gt;&#xA;अन्यथा खलु काकुत्स्थ तपस्वी समुदाचरन्।&lt;br&gt;&#xA;दुःसाक्षीव परे लोके स्वानि मांसानि भक्षयेत् ॥ 3.12.29 ॥&lt;br&gt;&#xA;राजा सर्वस्य लोकस्य धर्मचारी महारथः।&lt;br&gt;&#xA;पूजनीयश्च मान्यश्च भवान् प्राप्तः प्रियातिथिः ॥ 3.12.30 ॥&lt;br&gt;&#xA;एवमुक्त्वा फलैर्मूलैः पुष्पैरन्येश्च राघवम्।&lt;br&gt;&#xA;पूजयित्वा यथाकामं पुनरेव ततोऽब्रवीत् ॥ 3.12.31 ॥&lt;br&gt;&#xA;इदं दिव्यं महच्चापं हेमरत्नविभूषितम् ॥ 3.12.32 ॥&lt;br&gt;&#xA;वैष्णवं पुरुषव्याघ्र निर्मितं विश्वकर्मणा ॥ 3.12.33 ॥&lt;br&gt;&#xA;अमोघः सूर्यसङ्काशो ब्रह्मदत्तः शरोत्तमः।&lt;br&gt;&#xA;दत्तौ मम महेन्द्रेण तूणी चाक्षयसायकौ ॥ 3.12.34 ॥&lt;br&gt;&#xA;सम्पूर्णौ निशितैर्बाणैर्ज्वलद्भिरिव पावकैः।&lt;br&gt;&#xA;महारजत कोशोऽयमसिर्हेमविभूषितः ॥ 3.12.35 ॥&lt;br&gt;&#xA;अनेन धनुषा राम हत्वा सङ्ख्ये महासुरान्।&lt;br&gt;&#xA;आजहार श्रियं दीप्तां पुरा विष्णुर्दिवौकसाम् ॥ 3.12.36 ॥&lt;br&gt;&#xA;तद्धनुस्तौ च तूणीरौ शरं खङ्गं च मानद।&lt;br&gt;&#xA;जयाय प्रतिगृह्णीष्व वज्रं वज्रधरो यथा ॥ 3.12.37 ॥&lt;br&gt;&#xA;एवमुक्त्वा महातेजाः समस्तं तद्वरायुधम्।&lt;br&gt;&#xA;दत्त्वा रामाय भगवानगस्त्यः पुनरब्रवीत् ॥ 3.12.38 ॥&lt;/p&gt;</description>
    </item>
    <item>
      <title>०१३ अगस्त्य-रामसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/013_agastya-rAmasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/013_agastya-rAmasaMvAdaH/</guid>
      <description>&lt;p&gt;राम प्रीतोऽस्मि भद्रं ते परितुष्टोऽस्मि लक्ष्मण।&lt;br&gt;&#xA;अभिवादयितुं यन्मां प्राप्तौ स्थः सह सीतया ॥ 3.13.1 ॥&lt;br&gt;&#xA;अध्वश्रमेण वां खेदो बाधते प्रचुरश्रमः।&lt;br&gt;&#xA;व्यक्तमुत्कण्ठते चापि मैथिली जनकात्मजा ॥ 3.13.2 ॥&lt;br&gt;&#xA;एषा हि सुकुमारी च दुःखैश्च न विमानता।&lt;br&gt;&#xA;प्राज्यदोषं वनं प्राप्ता भर्तृस्नेहप्रचोदिता ॥ 3.13.3 ॥&lt;br&gt;&#xA;यथैषा रमते राम इह सीता तथा कुरु।&lt;br&gt;&#xA;दुष्करं कृतवत्येषा वने त्वामनुगच्छति ॥ 3.13.4 ॥&lt;br&gt;&#xA;एषा हि प्रकृतिः स्त्रीणामासृष्टे रघुनन्दन।&lt;br&gt;&#xA;समस्थमनुरञ्जन्ति विषमस्थं त्यज्यन्ति च ॥ 3.13.5 ॥&lt;br&gt;&#xA;शतह्रदानां लोलत्वं शस्त्राणां तीक्ष्णतां तथा।&lt;br&gt;&#xA;गरुडानिलयोः शैघ्र्यमनुगच्छन्ति योषितः ॥ 3.13.6 ॥&lt;br&gt;&#xA;इयं तु भवतो भार्या दोषैरेतैर्विवर्जिता।&lt;br&gt;&#xA;श्लाध्या च व्यपदेश्या च यथा देवी ह्यरुन्धती ॥ 3.13.7 ॥&lt;br&gt;&#xA;अलङ्कृतोऽयं देशश्च यत्र सौमित्रिणा सह।&lt;br&gt;&#xA;वैदेह्या चानया राम वत्स्यसि त्वमरिन्दम ॥ 3.13.8 ॥&lt;br&gt;&#xA;एवमुक्तः स मुनिना राघवः संयताञ्जलिः।&lt;br&gt;&#xA;उवाच प्रश्रितं वाक्यमृषिं दीप्तमिवानलम् ॥ 3.13.9 ॥&lt;br&gt;&#xA;धन्योस्म्यनुगृहीतोऽस्मि यस्य मे मुनिपुङ्गवः।&lt;br&gt;&#xA;गुणैः सभ्रातृभार्यस्य वरदः परितुष्यति ॥ 3.13.10 ॥&lt;br&gt;&#xA;किन्तु व्यादिश मे देशं सोदकं बहुकाननम्।&lt;br&gt;&#xA;यत्राश्रमपदं कृत्वा वसेयं निरतः सुखम् ॥ 3.13.11 ॥&lt;br&gt;&#xA;ततोऽब्रवीन्मुनिश्रेष्ठः श्रुत्वा रामस्य तद्वचः।&lt;br&gt;&#xA;ध्यात्वा मुहूर्तं धर्मात्मा धीरो धीरतरं वचः ॥ 3.13.12 ॥&lt;br&gt;&#xA;इतो द्वियोजने तात बहुमूलफलोदकः।&lt;br&gt;&#xA;देशो बहुमृगः श्रीमान् पञ्चवट्यभिविश्रुतः ॥ 3.13.13 ॥&lt;br&gt;&#xA;तत्र गत्वाश्रमपदं कृत्वा सौमित्रिणा सह।&lt;br&gt;&#xA;रंस्यसे त्वं पितुर्वाक्यं यथोक्तमनुपालयन् ॥ 3.13.14 ॥&lt;br&gt;&#xA;कालोऽयं गतभूयिष्ठो यः कालस्तव राघव।&lt;br&gt;&#xA;समयो यो नरेन्द्रेण कृतो दशरथेन ते ॥ 3.13.15 ॥&lt;br&gt;&#xA;धन्यस्ते जनको राम स राजा रघुनन्दन।&lt;br&gt;&#xA;यस्त्वया ज्येष्ठपुत्रेण ययातिरिव तारितः ॥ 3.13.16 ॥&lt;br&gt;&#xA;विदितो ह्येष वृत्तान्तो मम सर्वस्तवानघ।&lt;br&gt;&#xA;तपसश्च प्रभावेन स्नेहाद्दशरथस्य च ॥ 3.13.17 ॥&lt;br&gt;&#xA;हृदयस्थश्च ते छन्दो विज्ञातस्तपसा मया।&lt;br&gt;&#xA;इह वासं प्रतिज्ञाय मया सह तपोवने ॥ 3.13.18 ॥&lt;br&gt;&#xA;[वसन्तं त्वां जनाः सर्वे ज्ञास्यन्ति रघुनन्दन।] अतश्च त्वामहं ब्रूमि गच्छ पञ्चवटीमिति ॥ 3.13.19 ॥&lt;br&gt;&#xA;स हि रम्यो वनोद्देशो मैथिली तत्र रंस्यते।&lt;br&gt;&#xA;स देशः श्लाघनीयश्च नातिदूरे च राघव ॥ 3.13.20 ॥&lt;br&gt;&#xA;प्राज्यमूलफलश्चैव नानाद्विजगणायुतः।&lt;br&gt;&#xA;विविक्तश्च महाबाहो पुण्यो रम्यस्तथैव च ॥ 3.13.21 ॥&lt;br&gt;&#xA;भवानपि सदारश्च शक्तश्च परिरक्षणे।&lt;br&gt;&#xA;अपि चात्र वसन् राम तापसान् पालयिष्यसि ॥ 3.13.22 ॥&lt;br&gt;&#xA;एतदालक्ष्यते वीर मधूकानां महद्वनम्।&lt;br&gt;&#xA;उत्तरेणास्य गन्तव्यं न्यग्रोधमभिगच्छता ॥ 3.13.23 ॥&lt;br&gt;&#xA;ततः स्थलमुपारुह्य पर्वतस्याविदूरतः।&lt;br&gt;&#xA;ख्यातः पञ्चवटीत्येव नित्यपुष्पितकाननः ॥ 3.13.24 ॥&lt;br&gt;&#xA;अगस्त्येनैवमुक्तस्तु रामः सौमित्रिणा सह।&lt;br&gt;&#xA;सत्कृत्यामन्त्रयामास तमृषिं सत्यवादिनम् ॥ 3.13.25 ॥&lt;br&gt;&#xA;तौ तु तेनाभ्यनुज्ञातौ कृतपादाभिवन्दनौ।&lt;br&gt;&#xA;तदाश्रमात्पञ्चवटीं जग्मतुः सह सीतया ॥ 3.13.26 ॥&lt;br&gt;&#xA;गृहीतचापौ तु नराधिपात्मजौ विषक्ततूणौ समरेष्वकातरौ।&lt;br&gt;&#xA;यथोपदिष्टेन पथा महर्षिणा प्रजग्मतुः पञ्चवटीं समाहितौ ॥ 3.13.27 ॥&lt;/p&gt;</description>
    </item>
    <item>
      <title>०१४ जटायुषः वृत्तान्तः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/014_jaTAyuShaH_vRttAntaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/014_jaTAyuShaH_vRttAntaH/</guid>
      <description>&lt;p&gt;अथ पञ्चवटीं गच्छन्नन्तरा रघुनन्दनः।&lt;br&gt;&#xA;आससाद महाकायं गृध्रं भीमपराक्रमम् ॥ 3.14.1 ॥&lt;br&gt;&#xA;तं दृष्ट्वा तौ महाभागौ वटस्थं रामलक्ष्मणौ।&lt;br&gt;&#xA;मेनाते राक्षसं पक्षिं ब्रुवाणौ को भवानिति ॥ 3.14.2 ॥&lt;br&gt;&#xA;स तौ मधुरया वाचा सौम्यया प्रीणयन्निव।&lt;br&gt;&#xA;उवाच वत्स मां विद्धि वयस्यं पितुरात्मनः ॥ 3.14.3 ॥&lt;br&gt;&#xA;स तं पितृसखं बुद्ध्वा पूजयामास राघवः।&lt;br&gt;&#xA;स तस्य कुलमव्यग्रमथ पप्रच्छ नाम च ॥ 3.14.4 ॥&lt;br&gt;&#xA;रामस्य वचनं श्रुत्वा सर्वभूतसमुद्भवम्।&lt;br&gt;&#xA;आचचक्षे द्विजस्तस्मै कुलमात्मानमेव च ॥ 3.14.5 ॥&lt;br&gt;&#xA;पूर्वकाले महाबाहो ये प्रजापतयोऽभवन्।&lt;br&gt;&#xA;तान्मे निगदतः सर्वानादितः शृणु राघव ॥ 3.14.6 ॥&lt;br&gt;&#xA;कर्दमः प्रथमस्तेषां विश्रुतस्तदनन्तरः।&lt;br&gt;&#xA;शेषश्च संश्रयश्चैव बहुपुत्रश्च वीर्यवान् ॥ 3.14.7 ॥&lt;br&gt;&#xA;स्थाणुर्मरीचिरत्रिश्च क्रुतश्चैव महाबलः।&lt;br&gt;&#xA;पुलस्त्यश्चाङ्गिराश्चैव प्रचेताः पुलहस्तथा ॥ 3.14.8 ॥&lt;br&gt;&#xA;दक्षो विवस्वानपरोऽरिष्टनेमिश्च राघव।&lt;br&gt;&#xA;कश्यपश्च महातेजास्तेषामासीच्च पश्चिमः ॥ 3.14.9 ॥&lt;br&gt;&#xA;प्रजापतेस्तु दक्षस्य बभूवुरिति विश्रुतम्।&lt;br&gt;&#xA;षष्टिर्दुहितरो राम यशस्विन्यो महायशः ॥ 3.14.10 ॥&lt;br&gt;&#xA;अदितिं च दितिं चैव दनुमप्यथ कालिकाम्।&lt;br&gt;&#xA;ताम्रां क्रोधवशां चैव मनुं चाप्यनलामपि ॥ 3.14.11 ॥&lt;br&gt;&#xA;तास्तु कन्यास्ततः प्रीतः कश्यपः पुनरब्रवीत्।&lt;br&gt;&#xA;पुत्रांस्रैलोक्यभर्तॄन् वै जनयिष्यथ मत्समान् ॥ 3.14.12 ॥&lt;br&gt;&#xA;अदितिस्तन्मना राम दितिश्च मनुजर्षभ।&lt;br&gt;&#xA;कालिका च महाबाहो शेषास्त्वमनसोऽभवन् ॥ 3.14.13 ॥&lt;br&gt;&#xA;अदित्यां जज्ञिरे देवास्त्रयस्त्रिंशदरिन्दम।&lt;br&gt;&#xA;आदित्या वसवो रुद्रा ह्यश्विनौ च परन्तप ॥ 3.14.14 ॥&lt;br&gt;&#xA;दितिस्त्वजनयत्पुत्रान् दैत्यांस्तात यशस्विनः।&lt;br&gt;&#xA;तेषामियं वसुमती पुरासीत् सवनार्णवा ॥ 3.14.15 ॥&lt;br&gt;&#xA;दनुस्त्वजनयत् पुत्रमश्वग्रीवमरिन्दम।&lt;br&gt;&#xA;नरकं कालकं चैव कालिकापि व्यजायत ॥ 3.14.16 ॥&lt;br&gt;&#xA;क्रौञ्चीं भासीं तथा श्येनीं धृतराष्ट्रीं तथा शुकीम्।&lt;br&gt;&#xA;ताम्रापि सुषुवे कन्याः पञ्चैता लोकविश्रुताः ॥ 3.14.17 ॥&lt;br&gt;&#xA;उलूकान् जनयत् क्रौञ्ची भासी भासान् व्यजायत।&lt;br&gt;&#xA;श्येनी श्येनांश्च गृध्रांश्च व्यजायत सुतेजसः ॥ 3.14.18 ॥&lt;br&gt;&#xA;धृतराष्ट्री तु हंसांश्च कलहंसांश्च सर्वशः।&lt;br&gt;&#xA;चक्रवाकांश्च भद्रं ते विजज्ञे सापि भामिनी ॥ 3.14.19 ॥&lt;br&gt;&#xA;शुकी नतां विजज्ञे तु नताया विनता सुता ॥ 3.14.20 ॥&lt;br&gt;&#xA;दश क्रोधवशा राम विजज्ञे ह्यात्मसम्भवाः।&lt;br&gt;&#xA;मृगीं च मगमन्दां च हरिं भद्रमदामपि ॥ 3.14.21 ॥&lt;br&gt;&#xA;मातङ्गीमपि शार्दूलीं श्वोतां च सुरभिं तथा।&lt;br&gt;&#xA;सर्वलक्षणसम्पन्नां सुरसां कद्रुकामपि ॥ 3.14.22 ॥&lt;br&gt;&#xA;अपत्यं तु मृगाः सर्वे मृग्या नरवरोत्तम।&lt;br&gt;&#xA;ऋक्षाश्च मृगमन्दायाः सृमराश्चमरास्तथा ॥ 3.14.23 ॥&lt;br&gt;&#xA;हर्याश्च हरयोऽपत्यं वानराश्च तरस्विनः।&lt;br&gt;&#xA;ततस्त्विरावतीं नाम जज्ञे भद्रमदा सुताम् ॥ 3.14.24 ॥&lt;br&gt;&#xA;तस्यास्त्वैरावतः पुत्रो लोकनाथो महागजः।&lt;br&gt;&#xA;मातङ्गास्त्वथ मातङ्ग्या अपत्यं मनुजर्षभ ॥ 3.14.25 ॥&lt;br&gt;&#xA;गोलाङ्गूलांश्च शार्दूली व्याघ्रांश्चाजनयत् सुतान्।&lt;br&gt;&#xA;दिशागजांश्च काकुत्स्थ श्वेताप्यजनयत् सुतान् ॥ 3.14.26 ॥&lt;br&gt;&#xA;ततो दुहितरौ राम सुरभिर्द्वे व्यजायत।&lt;br&gt;&#xA;रोहिणीं नाम भद्रं ते गन्धर्वीं च यशस्विनीम् ॥ 3.14.27 ॥&lt;br&gt;&#xA;रोहिण्यजनयद्गा वै गन्धर्वी वाजिनः सुतान्।&lt;br&gt;&#xA;सुरसाऽजनयन्नागान् राम कद्रूस्तु पन्नगान् ॥ 3.14.28 ॥&lt;br&gt;&#xA;ब्राह्मणान् क्षत्त्रियान् वैश्यान् शूद्रांश्च मनजर्षभ।&lt;br&gt;&#xA;सर्वान् पुण्यफलान् वृक्षाननलापि व्याजायत ॥ 3.14.29 ॥&lt;br&gt;&#xA;विनता च शुकी पौत्री कद्रूश्च सुरसा स्वसा।&lt;br&gt;&#xA;कद्रूर्नागं सहस्रस्यं विजज्ञे धरणीधरम् ॥ 3.14.30 ॥&lt;br&gt;&#xA;द्वौ पुत्रौ विनतायास्तु गरुडोऽरुण एव च।&lt;br&gt;&#xA;तस्माज्जातोऽहमरुणात् सम्पातिस्तु ममाग्रजः ॥ 3.14.31 ॥&lt;br&gt;&#xA;जटायुरिति मां विद्धि श्येनीपुत्रमरिन्दम ॥ 3.14.32 ॥&lt;br&gt;&#xA;इदं दुर्गं हि कान्तारं मृगराक्षससेवितम्।&lt;br&gt;&#xA;सीतां च तात रक्षिष्ये त्वयि याते सलक्ष्मणे ॥ 3.14.33 ॥&lt;br&gt;&#xA;जटायुषं तं प्रतिपूज्य राघवो मुदा पिरष्वज्य च सन्नतोऽभवत्।&lt;br&gt;&#xA;पितुर्हि शुश्राव सखित्वमात्मवान् जटायुषा सङ्कथितं पुनः पुनः ॥ 3.14.34 ॥&lt;br&gt;&#xA;स तत्र सीतां परिदाय मैथिलीं सहैव तेनातिबलेन पक्षिणा।&lt;br&gt;&#xA;जगाम तां पञ्चवटीं सलक्ष्मणो रिपून् दिधक्षन् शलभानिवानलः ॥ 3.14.35 ॥&lt;/p&gt;</description>
    </item>
    <item>
      <title>०१५ पञ्चवट्यां पर्णशालानिर्माणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/015_panchavaTyAM_parNashAlAnirmANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/015_panchavaTyAM_parNashAlAnirmANam/</guid>
      <description>&lt;p&gt;ततः पञ्चवटीं गत्वा नानाव्यालमृगायुताम्।&lt;br&gt;&#xA;उवाच भ्रातरं रामः सौमित्रिं दीप्ततेजसम् ॥ 3.15.1 ॥&lt;br&gt;&#xA;आगताः स्म यथोद्दिष्टममुं देशं महर्षिणा।&lt;br&gt;&#xA;अयं पञ्चवटीदेशः सौम्य पुष्पितपादपः ॥ 3.15.2 ॥&lt;br&gt;&#xA;सर्वतश्चार्यतां दृष्टिः कानने निपुणो ह्यसि।&lt;br&gt;&#xA;आश्रमः कतरस्मिन्नो देशे भवति सम्मतः ॥ 3.15.3 ॥&lt;br&gt;&#xA;रमते यत्र वैदेही त्वमहं चैव लक्ष्मण।&lt;br&gt;&#xA;तादृशो दृश्यातां देशः सन्निकृष्टजलाशयः ॥ 3.15.4 ॥&lt;br&gt;&#xA;वनरामण्यकं यत्र स्थलरामण्यकं तथा।&lt;br&gt;&#xA;सन्निकृष्टं च यत्र स्यात् समित्पुष्पकुशोदकम् ॥ 3.15.5 ॥&lt;br&gt;&#xA;एवमुक्तस्तु रामेण लक्ष्मणः संयताञ्जलिः।&lt;br&gt;&#xA;सीतासमक्षं काकुत्स्थमिदं वचनमब्रवीत् ॥ 3.15.6 ॥&lt;br&gt;&#xA;परवानस्मि काकुस्थ त्वयि वर्षशतं स्थिते।&lt;br&gt;&#xA;स्वयं तु रुचिरे देशे क्रियातामिति मां वद ॥ 3.15.7 ॥&lt;br&gt;&#xA;सुप्रीतस्तेन वाक्येन लक्ष्मणस्य महात्मनः।&lt;br&gt;&#xA;विमृशन् रोचयामास देशं सर्वगुणान्वितम् ॥ 3.15.8 ॥&lt;br&gt;&#xA;स तं रुचिरमाक्रम्य देशमाश्रमकर्मणि।&lt;br&gt;&#xA;हस्तौ गृहीत्वा हस्तेन रामः सौमित्रिमब्रवीत् ॥ 3.15.9 ॥&lt;br&gt;&#xA;अयं देशः समः श्रीमान् पुष्पितैस्तरुभिर्वृतः।&lt;br&gt;&#xA;इहाश्रमपदं सौम्य यथावत्कर्तुमर्हसि ॥ 3.15.10 ॥&lt;br&gt;&#xA;इयमादित्यसङ्काशैः पद्मैः सुरभिगन्धिभिः।&lt;br&gt;&#xA;अदूरे दृश्यते रम्या पद्मिनी पद्मशोभिता ॥ 3.15.11 ॥&lt;br&gt;&#xA;इयं गोदावरी रम्या पुष्पितैस्तरुभिर्वृता।&lt;br&gt;&#xA;हंसकारण्डवाकीर्णा चक्रवाकोपशोभिता ॥ 3.15.12 ॥&lt;br&gt;&#xA;नातिदूरेण चासन्ने मृगयूथनिपीडिताः।&lt;br&gt;&#xA;मयूरनादिता रम्याः प्रांशवो बहुकन्दराः ॥ 3.15.13 ॥&lt;br&gt;&#xA;दृश्यन्ते गिरयः सौम्य फुल्लैस्तरुभिरावृताः ॥ 3.15.14 ॥&lt;br&gt;&#xA;सौवर्णै राजतैस्ताम्रैर्देशे देशे च धातुभिः।&lt;br&gt;&#xA;गवाक्षिता इवाभान्ति गजाः परमभक्तिभिः ॥ 3.15.15 ॥&lt;br&gt;&#xA;सालैस्तालैस्तमालैश्च खर्जूरपनसाम्रकैः।&lt;br&gt;&#xA;निवारैस्तिमिशैश्चैव पुन्नागैश्चोपशोभिताः ॥ 3.15.16 ॥&lt;br&gt;&#xA;चूतैरशोकैस्तिलकैश्चम्पकैः केतकैरपि।&lt;br&gt;&#xA;पुष्पगुल्मलतोपेतैस्तैस्तैस्तरुभिरावृताः ॥ 3.15.17 ॥&lt;br&gt;&#xA;चन्दनैः स्पन्दनैर्नीपैः पर्णासैर्लिकुचैरपि।&lt;br&gt;&#xA;धवाश्वकर्णखदिरैः शमीकिंशुकपाटलैः ॥ 3.15.18 ॥&lt;br&gt;&#xA;इदं पुण्यमिदं मेध्यमिदं बहुमृगद्विजम्।&lt;br&gt;&#xA;इह वत्स्यामि सौमित्रे सार्धमेतेन पक्षिणा ॥ 3.15.19 ॥&lt;br&gt;&#xA;एवमुक्तस्तु रामेण लक्ष्मणः परवीरहा।&lt;br&gt;&#xA;अचिरेणाश्रमं भ्रातुश्चकार सुमहाबलः ॥ 3.15.20 ॥&lt;br&gt;&#xA;पर्णशालां सुविपुलां तत्र सङ्खातमृत्तिकाम्।&lt;br&gt;&#xA;सुस्तम्भां मस्करैर्दीर्घैः कृतवंशां सुशोभनाम् ॥ 3.15.21 ॥&lt;br&gt;&#xA;शमीशाखाभिरास्तीर्य दृढपाशावपाशिताम्।&lt;br&gt;&#xA;कुशकाशशरैः पर्णैः सुपरिच्छादितां तथा ॥ 3.15.22 ॥&lt;br&gt;&#xA;समीकृततलां रम्यां चकार लघुविक्रमः।&lt;br&gt;&#xA;निवासं राघवस्यार्थे प्रेक्षणीयमनुत्तमम् ॥ 3.15.23 ॥&lt;br&gt;&#xA;स गत्वा लक्ष्मणः श्रीमान् नदीं गोदावरीं तदा।&lt;br&gt;&#xA;स्नात्वा पद्मानि चादाय सफलः पुनरागतः ॥ 3.15.24 ॥&lt;br&gt;&#xA;ततः पुष्पबलिं कृत्वा शान्तिं च स यथाविधि।&lt;br&gt;&#xA;दर्शयामास रामाय तदाश्रमपदं कृतम् ॥ 3.15.25 ॥&lt;br&gt;&#xA;स तं दृष्ट्वा कृतं सौम्यमाश्रमं सह सीतया।&lt;br&gt;&#xA;राघवः पर्णशालायां हर्षमाहारयद्भृशम् ॥ 3.15.26 ॥&lt;br&gt;&#xA;सुसंहृष्टः परिष्वज्य बाहुभ्यां लक्ष्मणं तदा।&lt;br&gt;&#xA;अतिस्निग्धं च गाढं च वचनं चेदमब्रवीत् ॥ 3.15.27 ॥&lt;br&gt;&#xA;प्रीतोऽस्मि ते महत्कर्म त्वया कृतमिदं प्रभो।&lt;br&gt;&#xA;प्रदेयो यन्निमित्तं ते परिष्वङ्गो मया कृतः ॥ 3.15.28 ॥&lt;br&gt;&#xA;भावज्ञेन कृतज्ञेन धर्मज्ञेन च लक्ष्मण।&lt;br&gt;&#xA;त्वाया पुत्रेण धर्मात्मा न संवृत्तः पिता मम ॥ 3.15.29 ॥&lt;br&gt;&#xA;एवं लक्ष्मणमुक्त्वा तु राघवो लक्ष्मिवर्धनः।&lt;br&gt;&#xA;तस्मिन् देशे बहुफले न्यवसत् सुसुखं वशी ॥ 3.15.30 ॥&lt;br&gt;&#xA;कञ्चित् कालं स धर्मात्मा सीतया लक्ष्मणेन च।&lt;br&gt;&#xA;अन्वास्यमानो न्यवसत् स्वर्गलोके यथामरः ॥ 3.15.31 ॥&lt;/p&gt;</description>
    </item>
    <item>
      <title>०१६ हेमन्तर्तुवर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/016_hemantartuvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/02-panchavaTI-praveshaH/016_hemantartuvarNanam/</guid>
      <description>&lt;p&gt;वसतस्तस्य तु सुखं राघवस्य महात्मनः।&lt;br&gt;&#xA;शरद्व्यपाये हेमन्त ऋतुरिष्टः प्रवर्तते ॥ 3.16.1 ॥&lt;br&gt;&#xA;स कदाचित्प्रभातायां शर्वर्यां रघुनन्दनः।&lt;br&gt;&#xA;प्रययावभिषेकार्थं रम्यां गोदावरीं नदीम् ॥ 3.16.2 ॥&lt;br&gt;&#xA;प्रह्वः कलशहस्तस्तं सीतया सह वीर्यवान्।&lt;br&gt;&#xA;पृष्ठतोऽनुव्रजन् भ्राता सौमित्रिरिदमब्रवीत् ॥ 3.16.3 ॥&lt;br&gt;&#xA;अयं स कालः सम्प्राप्तः प्रियो यस्ते प्रियंवद।&lt;br&gt;&#xA;अलङ्कृत इवाभाति येन संवत्सरः शुभः ॥ 3.16.4 ॥&lt;br&gt;&#xA;नीहारपरुषो लोकः पृथिवी सस्यशालिनी।&lt;br&gt;&#xA;जलान्यनुपभोग्यानि सुभगो हव्यवाहनः ॥ 3.16.5 ॥&lt;br&gt;&#xA;नवाग्रयणपूजाभिरभ्यर्च्य पितृदेवताः।&lt;br&gt;&#xA;कृताग्रयणकाः काले सन्तो विगतकल्मषाः ॥ 3.16.6 ॥&lt;br&gt;&#xA;प्राज्यकामा जनपदाः सम्पन्नतरगोरसाः।&lt;br&gt;&#xA;विचरन्ति महीपाला यात्रास्था विजिगीषवः ॥ 3.16.7 ॥&lt;br&gt;&#xA;सेवमाने दृढं सूर्ये दिशमन्तकसेविताम्।&lt;br&gt;&#xA;विहीनतिलकेव स्त्री नोत्तरा दिक्र प्रकाशते ॥ 3.16.8 ॥&lt;br&gt;&#xA;प्रकृत्या हिमकोशाढ्यो दूरसूर्यश्च साम्प्रतम्।&lt;br&gt;&#xA;यथार्थनामा सुव्यक्तं हिमवान् हिमवान् गिरिः ॥ 3.16.9 ॥&lt;br&gt;&#xA;अत्यन्तसुखसञ्चारा मध्याह्ने स्पर्शतः सुखाः।&lt;br&gt;&#xA;दिवसाः सुभगादित्याश्छायासलिलदुर्भगाः ॥ 3.16.10 ॥&lt;br&gt;&#xA;मृदुसूर्याः सनीहाराः पटुशीताः समारूताः।&lt;br&gt;&#xA;शून्यारण्या हिमध्वस्ता दिवसा भान्ति साम्प्रतम् ॥ 3.16.11 ॥&lt;br&gt;&#xA;निवृत्ताकाशशयनाः पुष्यनीता हिमारूणाः।&lt;br&gt;&#xA;शीता वृद्धतरायामास्त्रियामा यान्ति साम्प्रतम् ॥ 3.16.12 ॥&lt;br&gt;&#xA;रविसङ्क्रान्तसौभाग्यस्तुषारारुणमण्डलः।&lt;br&gt;&#xA;निःश्वासान्ध इवादर्शश्चन्द्रमा न प्रकाशते ॥ 3.16.13 ॥&lt;br&gt;&#xA;ज्योत्स्नी तुषारमलिना पौर्णमास्यां न राजते।&lt;br&gt;&#xA;सीतेव चातपश्यामा लक्ष्यते न तु शोभते ॥ 3.16.14 ॥&lt;br&gt;&#xA;प्रकृत्या शीतलस्पर्शो हिमविद्धश्च साम्प्रतम्।&lt;br&gt;&#xA;प्रवाति पश्चिमो वायुः काले द्विगुणशीतलः ॥ 3.16.15 ॥&lt;br&gt;&#xA;बाष्पच्छन्नान्यरण्यानि यवगोधूमवन्ति च।&lt;br&gt;&#xA;शोभन्तेऽभ्युदिते सूर्ये नदद्भिः क्रौञ्चसारसैः ॥ 3.16.16 ॥&lt;br&gt;&#xA;खर्जूरपुष्पाकृतिभिः शिरोभिः पूर्णतण्डुलैः।&lt;br&gt;&#xA;शोभन्ते किञ्चिदानम्राः शालयः कनकप्रभाः ॥ 3.16.17 ॥&lt;br&gt;&#xA;मयूखैरुपसर्पद्भिर्हिमनीहारसंवृतैः।&lt;br&gt;&#xA;दूरमभ्युदितः सूर्यः शशाङ्क इव लक्ष्यते ॥ 3.16.18 ॥&lt;br&gt;&#xA;अग्राह्यवीर्यः पूर्वाह्णे मध्यह्ने स्पर्शतः सुखः।&lt;br&gt;&#xA;संरक्तः किञ्चिदापाण्डुरातपः शोभते क्षितौ ॥ 3.16.19 ॥&lt;br&gt;&#xA;अवश्यायनिपातेन किञ्चित्प्रक्लिन्नशाद्वला।&lt;br&gt;&#xA;वनानां शोभते भूमिर्निविष्टतरुणातपा ॥ 3.16.20 ॥&lt;br&gt;&#xA;स्पृशंस्तु विपुलं शीतमुदकं द्विरदः सुखम्।&lt;br&gt;&#xA;अत्यन्ततृषितो वन्यः प्रतिसंहरते करम् ॥ 3.16.21 ॥&lt;br&gt;&#xA;एते हि समुपासीना विहगा जलचारिणः।&lt;br&gt;&#xA;न विगाहन्ति सलिलमप्रगल्भा इवाहवम् ॥ 3.16.22 ॥&lt;br&gt;&#xA;अवश्यायतमोनद्धा नीहारतमसावृताः।&lt;br&gt;&#xA;प्रसुप्ता इव लक्ष्यन्ते विपुष्पा वनराजयः ॥ 3.16.23 ॥&lt;br&gt;&#xA;बाष्पसञ्छन्नसलिला रुतविज्ञेयसारसाः।&lt;br&gt;&#xA;हिमार्द्रवालुकैस्तीरैः सरितो भान्ति साम्प्रतम् ॥ 3.16.24 ॥&lt;br&gt;&#xA;तुषारपतनाच्चैव मृदुत्वाद्भास्करस्य च।&lt;br&gt;&#xA;शैत्यादगाग्रस्थमपि प्रायेण रसवज्जलम् ॥ 3.16.25 ॥&lt;br&gt;&#xA;जराजर्झरितैः पद्मैः शूर्णकेसरकर्णिकैः।&lt;br&gt;&#xA;नालशेषैर्हिमध्वस्तैर्न भान्ति कमलाकराः ॥ 3.16.26 ॥&lt;br&gt;&#xA;अस्मिंस्तु पुरुषव्याघ्रः काले दुःखसमन्वितः।&lt;br&gt;&#xA;तपश्चरति धर्मात्मा त्वद्भक्त्या भरतः पुरे ॥ 3.16.27 ॥&lt;br&gt;&#xA;त्यक्त्वा राज्यं च मानं च भोगांश्च विविधान् बहून्।&lt;br&gt;&#xA;तपस्वी नियताहारः शेते शीते महीतले ॥ 3.16.28 ॥&lt;br&gt;&#xA;सोऽपि वेलामिमां नूनमभिषेकार्थमुद्यतः।&lt;br&gt;&#xA;वृतः प्रकृतिभिर्नित्यं प्रयाति सरयूनदीम् ॥ 3.16.29 ॥&lt;br&gt;&#xA;अत्यन्तसुखसंवृद्धः सुकुमारः सुखोचितः।&lt;br&gt;&#xA;कथं न्वपररात्रेषु सरयूमवगाहते ॥ 3.16.30 ॥&lt;br&gt;&#xA;पद्मपत्त्रेक्षणो वीरः शयामो निरुदरो महान्।&lt;br&gt;&#xA;धर्मज्ञः सत्यवादी च ह्रीनिषेधो जितेन्द्रियः ॥ 3.16.31 ॥&lt;br&gt;&#xA;प्रियाभिभाषी मधुरो दीर्घबाहुररिन्दमः।&lt;br&gt;&#xA;सन्त्यज्य विविधान् भोगानार्यं सर्वात्मना श्रितः ॥ 3.16.32 ॥&lt;br&gt;&#xA;जितः स्वर्गस्तव भ्रात्रा भरतेन महात्मना।&lt;br&gt;&#xA;वनस्थमपि तापस्ये यस्त्वामनुविधीयते ॥ 3.16.33 ॥&lt;br&gt;&#xA;न पित्र्यमनुवर्तन्ते मातृकं द्विपदा इति।&lt;br&gt;&#xA;ख्यातो लोकप्रवादोऽयं भरतेनान्यथा कृतः ॥ 3.16.34 ॥&lt;br&gt;&#xA;भर्ता दशरथो यस्याः साधुश्च भरतः सुतः।&lt;br&gt;&#xA;कथं नु साम्बा कैकेयी तादृशी क्रूरशीलिनी ॥ 3.16.35 ॥&lt;br&gt;&#xA;इत्येवं लक्ष्मणे वाक्यं स्नेहाद् ब्रुवति धार्मिके।&lt;br&gt;&#xA;परिवादं जनन्यास्तमसहन् राघवोऽब्रवीत् ॥ 3.16.36 ॥&lt;br&gt;&#xA;न तेऽम्बा मध्यमा तात गर्हितव्या कथञ्चन।&lt;br&gt;&#xA;तामेवेक्ष्वाकुनाथस्य भरतस्य कथां कुरु ॥ 3.16.37 ॥&lt;br&gt;&#xA;निश्चितापि हि मे बुद्धिर्वनवासे दृढब्रता।&lt;br&gt;&#xA;भरतस्नेहसन्तप्ता बालिशीक्रियते पुनः ॥ 3.16.38 ॥&lt;br&gt;&#xA;संस्मराम्यस्य वाक्यानि प्रियाणि मधुराणि च।&lt;br&gt;&#xA;हृद्यान्यमृतकल्पानि मनः प्रह्लादनानि च ॥ 3.16.39 ॥&lt;br&gt;&#xA;कदान्वहं समेष्यामि भरतेन महात्मना।&lt;br&gt;&#xA;शत्रुघ्नेन च वीरेण त्वाया च रघुनन्दन ॥ 3.16.40 ॥&lt;br&gt;&#xA;इत्येवं विलपंस्तत्र प्राप्य गोदावरीं नदीम्।&lt;br&gt;&#xA;चक्रेऽभिषेकं काकुत्स्थः सानुजः सह सीतया ॥ 3.16.41 ॥&lt;br&gt;&#xA;तर्पयित्वाथ सलिलैस्ते पितॄन् दैवतानि च।&lt;br&gt;&#xA;स्तुवन्ति स्मोदितं सूर्यं देवताश्च समाहिताः ॥ 3.16.42 ॥&lt;br&gt;&#xA;कृताभिषेकः स रराज रामः सीताद्वितीयः सह लक्ष्मणेन।&lt;br&gt;&#xA;कृताभिषेको गिरिराजपुत्र्या रुद्रः सनन्दी भगवानिवेशः ॥ 3.16.43 ॥&lt;/p&gt;</description>
    </item>
  </channel>
</rss>
