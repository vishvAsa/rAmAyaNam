<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४-सीतापहरणम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/</link>
    <description>Recent content in &#43;०४-सीतापहरणम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/index.xml" rel="self" type="application/rss+xml" />
    <item>
      <title>०३१ रावण-मारीचसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/031_rAvaNa-mArIchasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/031_rAvaNa-mArIchasaMvAdaH/</guid>
      <description>&lt;p&gt;त्वरमाणस्ततो गत्वा जनस्थानादकम्पनः।&lt;br&gt;&#xA;प्रविश्य लङ्कां वेगेने रावणं वाक्यमब्रवीत् ॥ 3.31.1 ॥&lt;br&gt;&#xA;जनस्थानस्थिता राजन् राक्षसा बहवो हताः।&lt;br&gt;&#xA;खरश्च निहतः सङ्ख्ये कथञ्चिदहमागतः ॥ 3.31.2 ॥&lt;br&gt;&#xA;एवमुक्तो दशग्रीवः क्रुद्धः संरक्तलोचनः।&lt;br&gt;&#xA;अकम्पनमुवाचेदं निर्दहन्निव चक्षुषा ॥ 3.31.3 ॥&lt;br&gt;&#xA;केन रम्यं जनस्थानं हतं मम परासुना।&lt;br&gt;&#xA;को हि सर्वेषु लोकेषु गतिं चाधिगमिष्यति ॥ 3.31.4 ॥&lt;br&gt;&#xA;न हि मे विप्रियं कृत्वा शक्यं मघवता सुखम्।&lt;br&gt;&#xA;प्राप्तुं वैश्रवणेनाऽपि न यमेन न विष्णुना ॥ 3.31.5 ॥&lt;br&gt;&#xA;कालस्य चाप्यहं कालो दहेयमपि पावकम्।&lt;br&gt;&#xA;मृत्युं मरणधर्मेण संयोजयितुमुत्सहे ॥ 3.31.6 ॥&lt;br&gt;&#xA;दहेयमपि सङ्क्रुद्धस्तेजसादित्यपावकौ।&lt;br&gt;&#xA;वातस्य तरसा वेगं निहन्तुमहमुत्सहे ॥ 3.31.7 ॥&lt;br&gt;&#xA;तथा क्रुद्धं दशग्रीवं कृताञ्जलिरकम्पनः।&lt;br&gt;&#xA;भयात् सन्दिग्धया वाचा रावणं याचतेऽभयम् ॥ 3.31.8 ॥&lt;br&gt;&#xA;दशग्रीवोऽभयं तस्मै प्रददौ रक्षसां वरः।&lt;br&gt;&#xA;स विश्रब्धोऽब्रवीद्वाक्यमसन्दिग्धमकम्पनः ॥ 3.31.9 ॥&lt;br&gt;&#xA;पुत्रो दशरथस्याऽस्ति सिंहसंहननो युवा।&lt;br&gt;&#xA;रामो नाम वृषस्कन्धो वृत्तायतमहाभुजः ॥ 3.31.10 ॥&lt;br&gt;&#xA;वीरः पृथुयशाः श्रीमानतुल्यबलविक्रमः।&lt;br&gt;&#xA;हतं तेन जनस्थानं खरश्च सहदूषणः ॥ 3.31.11 ॥&lt;br&gt;&#xA;अकम्पनवचः श्रुत्वा रावणो राक्षसाधिपः।&lt;br&gt;&#xA;नागेन्द्र इव निःश्वस्य वचनं चेदमब्रवीत् ॥ 3.31.12 ॥&lt;br&gt;&#xA;स सुरेन्द्रेण सुंयुक्तो रामः सर्वामरैः सह।&lt;br&gt;&#xA;उपयातो जनस्थानं ब्रूहि कच्चिदकम्पन ॥ 3.31.13 ॥&lt;br&gt;&#xA;रावणस्य पुनर्वाक्यं निशम्य तदकम्पनः।&lt;br&gt;&#xA;आचचक्षे बलं तस्य विक्रमं च महात्मनः ॥ 3.31.14 ॥&lt;br&gt;&#xA;रामो नाम महातेजाः श्रेष्ठः सर्वधनुष्मताम्।&lt;br&gt;&#xA;दिव्यास्त्रगुणसम्पन्नः पुरन्दरसमो युधि ॥ 3.31.15 ॥&lt;br&gt;&#xA;तस्यानुरूपो बलवान् रक्ताक्षो दुन्दुभिस्वनः।&lt;br&gt;&#xA;कनीयान् लक्ष्मणो नाम भ्राता शशिनिभाननः ॥ 3.31.16 ॥&lt;br&gt;&#xA;स तेन सह संयुक्तः पावकेनानिलो यथा।&lt;br&gt;&#xA;श्रीमान् राजवरस्तेन जनस्थानं निपातितम् ॥ 3.31.17 ॥&lt;br&gt;&#xA;नैव देवा महात्मानो नात्र कार्या विचारणा ॥ 3.31.18 ॥&lt;br&gt;&#xA;शरा रामेण तूत्सृष्टा रुक्मपुङ्खाः पतत्त्रिणः।&lt;br&gt;&#xA;सर्पाः पञ्चानना भूत्वा भक्षयन्ति स्म राक्षसान् ॥ 3.31.19 ॥&lt;br&gt;&#xA;तेन तेन स्म पश्यन्ति राममेवाग्रतः स्थितम्।&lt;br&gt;&#xA;इत्थं विनाशितं तेन जनस्थानं तवानघ ॥ 3.31.20 ॥&lt;br&gt;&#xA;अकम्पनवचः श्रुत्वा रावणो वाक्यमब्रवीत्।&lt;br&gt;&#xA;जनस्थानं गमिष्यामि हन्तुं रामं सलक्ष्मणम् ॥ 3.31.21 ॥&lt;br&gt;&#xA;अथैवमुक्ते वचने प्रोवाचेदमकम्पनः।&lt;br&gt;&#xA;शृणु राजन् यथावृत्तं रामस्य बलपौरुषम् ॥ 3.31.22 ॥&lt;br&gt;&#xA;असाध्यः कुपितो रामो विक्रमेण महायशाः।&lt;br&gt;&#xA;आपगायाः सुपूर्णाया वेगं परिहरेच्छरैः ॥ 3.31.23 ॥&lt;br&gt;&#xA;सताराग्रहनक्षत्रं नभश्चाप्यवसादयेत्।&lt;br&gt;&#xA;असौ रामस्तु मज्जन्तीं श्रीमानभ्युद्धरेन्महीम् ॥ 3.31.24 ॥&lt;br&gt;&#xA;भित्त्वा वेलां समुद्रस्य लोकानाप्लावयेद्विभुः।&lt;br&gt;&#xA;वेगं वापि समुद्रस्य वायुं वा विधमेच्छरैः ॥ 3.31.25 ॥&lt;br&gt;&#xA;संहृत्य वा पुनर्लोकान् विक्रमेण महायशाः।&lt;br&gt;&#xA;शक्तः स पुरुषव्याघ्रः स्रष्टुं पुनरपि प्रजाः ॥ 3.31.26 ॥&lt;br&gt;&#xA;न हि रामो दशग्रीव शक्यो चेतुं त्वया युधि।&lt;br&gt;&#xA;रक्षसां वापि लोकेन स्वर्गः पापजनैरिव ॥ 3.31.27 ॥&lt;br&gt;&#xA;न तं वध्यमहं मन्ये सर्वैर्देवासुरैरपि।&lt;br&gt;&#xA;अयं तस्य वधोपायस्तं ममैकमनाः शृणु ॥ 3.31.28 ॥&lt;br&gt;&#xA;भार्या तस्योत्तमा लोके सीता नाम सुमध्यमा।&lt;br&gt;&#xA;श्यामा समविभक्ताङ्गी स्त्रीरत्नं रत्नभूषिता ॥ 3.31.29 ॥&lt;br&gt;&#xA;नैव देवी न गन्धर्वी नाप्सरा नापि दानवी।&lt;br&gt;&#xA;तुल्या सीमन्तिनी तस्या मानुषीषु कुतो भवेत् ॥ 3.31.30 ॥&lt;br&gt;&#xA;तस्यापहर भार्यां त्वं प्रमथ्य तु महावने।&lt;br&gt;&#xA;सीतया रहितः कामी रामो हास्यति जीवितम् ॥ 3.31.31 ॥&lt;br&gt;&#xA;अरोचयत तद्वाक्यं रावणो राक्षसाधिपः।&lt;br&gt;&#xA;चिन्तयित्वा महाबाहुरकम्पनमुवाच ह ॥ 3.31.32 ॥&lt;br&gt;&#xA;बाढं काल्यं गमिष्यामि ह्येकः सारथिना सह।&lt;br&gt;&#xA;आनयिष्यामि वैदेहीमिमां हृष्टो महापुरीम् ॥ 3.31.33 ॥&lt;br&gt;&#xA;अथैवमुक्त्वा प्रययौ खरयुक्तेन रावणः।&lt;br&gt;&#xA;रथेनादित्यवर्णेन दिशः सर्वाः प्रकाशयन् ॥ 3.31.34 ॥&lt;br&gt;&#xA;स रथो राक्षसेन्द्रस्य नक्षत्रपथगो महान्।&lt;br&gt;&#xA;सञ्चार्यमाणः शुशुभे जलदे चन्द्रमा इव ॥ 3.31.35 ॥&lt;br&gt;&#xA;स मारीचाश्रमं प्राप्य ताटकेयमुपागमत्।&lt;br&gt;&#xA;मारीचेनार्चितो राजा भक्ष्यभोज्यैरमानुषैः ॥ 3.31.36 ॥&lt;br&gt;&#xA;तं स्वयं पूजयित्वा तु आसनेनोदकेन च।&lt;br&gt;&#xA;अर्थोपहितया वाचा मारीचो वाक्यमब्रवीत् ॥ 3.31.37 ॥&lt;br&gt;&#xA;कच्चित् सुकुशलं राजन् लोकानां राक्षसेश्वर।&lt;br&gt;&#xA;आशङ्के नाथ जाने त्वं यतस्तूर्णमिहागतः ॥ 3.31.38 ॥&lt;br&gt;&#xA;एवमुक्तो महातेजा मारीचेन स रावणः।&lt;br&gt;&#xA;ततः पश्चादिदं वाक्यमब्रवीद्वाक्यकोविदः ॥ 3.31.39 ॥&lt;br&gt;&#xA;जनस्थानमवध्यं तत् सर्वं युधि निपातितम्।&lt;br&gt;&#xA;तस्य मे कुरु साचिव्यं तस्य भार्यापहारणे ॥ 3.31.40 ॥&lt;br&gt;&#xA;राक्षसेन्द्रवचः श्रुत्वा मारीचो वाक्यमब्रवीत् ॥ 3.31.41 ॥&lt;br&gt;&#xA;त्वया राक्षसशार्दूल को न नन्दति निन्दितः।&lt;br&gt;&#xA;सीतामिहानयस्वेति को ब्रवीति ब्रवीहि मे ॥ 3.31.42 ॥&lt;br&gt;&#xA;रक्षोलोकस्य सर्वस्य कः शृङ्गं छेत्तुमिच्छति।&lt;br&gt;&#xA;प्रोत्साहयति कश्चित्त्वां स हि शत्रुरसंशयः ॥ 3.31.43 ॥&lt;br&gt;&#xA;आशीविषमुखाद्दंष्ट्रामुद्धुर्तुं चेच्छति त्वया।&lt;br&gt;&#xA;कर्मणा तेन केनाऽसि कापथं प्रतिपादितः ॥ 3.31.44 ॥&lt;br&gt;&#xA;सुखसुप्तस्य ते राजन् प्रहृतं केन मूर्धनि ॥ 3.31.45 ॥&lt;br&gt;&#xA;विशुद्धवंशाभिजनाग्रहस्तस्तेजोमदः संस्थितदोर्विषाणः।&lt;br&gt;&#xA;उदीक्षितुं रावण नेह युक्तः स संयुगे राघवगन्धहस्ती ॥ 3.31.46 ॥&lt;br&gt;&#xA;असौ रणान्तस्थितिसन्धिवालो विदग्धरक्षोमृगहा नृसिंहः।&lt;br&gt;&#xA;सुप्तस्त्वया बोधयितुं न युक्तः शराङ्गपूर्णो निशितासिदंष्ट्रः ॥ 3.31.47 ॥&lt;br&gt;&#xA;चापावहारे भुजवेगपङ्के शरोर्मिमाले सुमहाहवौघे।&lt;br&gt;&#xA;न रामपातालमुखेऽतिघोरे प्रस्कन्दितुं राक्षसराज युक्तम् ॥ 3.31.48 ॥&lt;br&gt;&#xA;प्रसीद लङ्केश्वर राक्षसेन्द्र लङ्कां प्रसन्नो भव साधु गच्छ।&lt;br&gt;&#xA;त्वं स्वेषु दारेषु रमस्व नित्यं रामः सभार्यो रमतां वनेषु ॥ 3.31.49 ॥&lt;br&gt;&#xA;एवमुक्तो दशग्रीवो मारीचेन स रावणः।&lt;br&gt;&#xA;न्यवर्तत पुरीं लङ्कां विवेश च गृहोत्तमम् ॥ 3.31.50 ॥&lt;/p&gt;</description>
    </item>
    <item>
      <title>०३२ बलस्तुतिः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/032_balastutiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/032_balastutiH/</guid>
      <description>&lt;p&gt;ततः शूर्पणखी दृष्ट्वा सहस्राणि चतुर्दश।&lt;br&gt;&#xA;हतान्येकेन रामेण रक्षसां भीमकर्मणाम् ॥ 3.32.1 ॥&lt;br&gt;&#xA;दूषणं च खरं चैव हतं त्रिशिरसा सह।&lt;br&gt;&#xA;दृष्ट्वा पुनर्महानादं ननाद जलदो यथा ॥ 3.32.2 ॥&lt;br&gt;&#xA;सा दृष्ट्वा कर्म रामस्य कृतमन्यै सुदुष्करम्।&lt;br&gt;&#xA;जगाम परमोद्विग्ना लङ्कां रावणपालिताम् ॥ 3.32.3 ॥&lt;br&gt;&#xA;सा ददर्श विमानाग्रे रावणं दीप्ततेजसम्।&lt;br&gt;&#xA;उपोपविष्टं सचिवैर्मरुद्भिरिव वासवम् ॥ 3.32.4 ॥&lt;br&gt;&#xA;आसीनं सूर्यसङ्काशे काञ्चने परमासने।&lt;br&gt;&#xA;रूक्मवेदिगतं प्राज्यं ज्वलन्तमिव पावकम् ॥ 3.32.5 ॥&lt;br&gt;&#xA;देवगन्धर्वभूतानामृषीणां च महात्मनाम्।&lt;br&gt;&#xA;अजेयं समरे शूरं व्यात्ताननमिवान्तकम् ॥ 3.32.6 ॥&lt;br&gt;&#xA;देवासुरविमर्देषु वज्राशनिकृतव्रणम्।&lt;br&gt;&#xA;ऐरावतविषाणाग्रैरुद्घृष्टकिणवक्षसम् ॥ 3.32.7 ॥&lt;br&gt;&#xA;विंशद्भुजं दशग्रीवं दर्शनीयपरिच्छदम्।&lt;br&gt;&#xA;विशालवक्षसं वीरं राजलक्षणशोभितम् ॥ 3.32.8 ॥&lt;br&gt;&#xA;स्निग्धवैडूर्यसङ्काशं तप्तकाञ्जनकुण्डलम्।&lt;br&gt;&#xA;सुभुजं शुक्लदशनं महास्यं पर्वातोपमम् ॥ 3.32.9 ॥&lt;br&gt;&#xA;विष्णुचक्रनिपातैश्च शतशो देवसंयुगे।&lt;br&gt;&#xA;अन्यैः शस्त्रप्रहारैश्च महायुद्धेषु ताडितम् ॥ 3.32.10 ॥&lt;br&gt;&#xA;आहताङ्गं समस्तैश्च देवप्रहरणैस्तथा।&lt;br&gt;&#xA;अक्षोभ्याणां समुद्राणां क्षोभणं क्षिप्रकारिणम् ॥ 3.32.11 ॥&lt;br&gt;&#xA;क्षेप्तारं पर्वतेन्द्राणां सुराणां च प्रमर्दनम्।&lt;br&gt;&#xA;उच्छेत्तारं च धर्माणां परदाराभिमर्शनम् ॥ 3.32.12 ॥&lt;br&gt;&#xA;सर्वदिव्यास्त्रयोक्तारं यज्ञविघ्नकरं सदा।&lt;br&gt;&#xA;पुरीं भोगवतीं प्राप्य पराजित्य च वासुकिम् ॥ 3.32.13 ॥&lt;br&gt;&#xA;तक्षकस्य प्रित्यां भार्यां पराजित्य जहार यः।&lt;br&gt;&#xA;कैलासपर्वतं गत्वा विजित्य नरवाहनम् ॥ 3.32.14 ॥&lt;br&gt;&#xA;विमानं पुष्पकं तस्य कामगं वै जहार यः।&lt;br&gt;&#xA;वनं चैत्ररथं दिव्यं नलिनीं नन्दनं वनम् ॥ 3.32.15 ॥&lt;br&gt;&#xA;विनाशयति यः क्रोधाद्देवोद्यानानि वीर्यावान्।&lt;br&gt;&#xA;चन्द्रसूर्यौ महाभागावुत्तिष्ठन्तौ परन्तपौ ॥ 3.32.16 ॥&lt;br&gt;&#xA;निवारयति बाहुभ्यां यः शैलशिखरोपमः।&lt;br&gt;&#xA;दशवर्षसहस्राणि तपस्तप्त्वा महावने ॥ 3.32.17 ॥&lt;br&gt;&#xA;पुरा स्वयम्भुवे धीरः शिरांस्युपजहार यः।&lt;br&gt;&#xA;देवदानवगन्धर्वपिशाचपतगोरगैः ॥ 3.32.18 ॥&lt;br&gt;&#xA;अभयं यस्य सङ्ग्रमे मृत्युतो मानुषादृते।&lt;br&gt;&#xA;मन्त्रैरभिष्टुतं पुण्यमध्वरेषु द्विजातिभिः ॥ 3.32.19 ॥&lt;br&gt;&#xA;हविर्धानेषु यः सोममुपहन्ति महाबलः।&lt;br&gt;&#xA;आप्तयज्ञहरं क्रूरं ब्रह्मघ्नं दुष्टचारिणम् ॥ 3.32.20 ॥&lt;br&gt;&#xA;रावणं सर्वभूतानां सर्वलोकभयावहम्।&lt;br&gt;&#xA;राक्षसी भ्रातरं शूरं सा ददर्श महाबलम् ॥ 3.32.21 ॥&lt;br&gt;&#xA;तं दिव्यवस्त्राभरणं दिव्यमाल्योपशोभितम्।&lt;br&gt;&#xA;आसने सूपविष्टं च कालकालमिवोद्यतम् ॥ 3.32.22 ॥&lt;br&gt;&#xA;राक्षसेन्द्रं महाभागं पौलस्त्यकुलनन्दनम्।&lt;br&gt;&#xA;रावणं शत्रुहन्तारं मन्त्रिभिः परिवारितम् ॥ 3.32.23 ॥&lt;br&gt;&#xA;अभिगम्याब्रवीद्वाक्यं राक्षसी भयविह्वला ॥ 3.32.24 ॥&lt;br&gt;&#xA;तमब्रवीद्दीप्तविशाललोचनं प्रदर्शयित्वा भयमोहमूर्च्छिता।&lt;br&gt;&#xA;सुदारुणं वाक्यमभीतचारिणी महात्मना शूर्पणखा विरूपिता ॥ 3.32.25 ॥&lt;/p&gt;</description>
    </item>
    <item>
      <title>०३३ रावणनिर्भर्त्सनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/033_rAvaNanirbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/033_rAvaNanirbhartsanam/</guid>
      <description>&lt;p&gt;ततः शूर्पणखा दीना रावणं लोकरावणम्।&lt;br&gt;&#xA;आमात्यमध्ये सङ्क्रुद्धा परुषं वाक्यमब्रवीत् ॥ 3.33.1 ॥&lt;br&gt;&#xA;प्रमत्तः कामभोगेषु स्वैरवृतो निरङ्कुशः।&lt;br&gt;&#xA;समुत्पन्नं भयं घोरं बोद्धव्यं नावबुद्ध्यसे ॥ 3.33.2 ॥&lt;br&gt;&#xA;सक्तं ग्राम्येषु भोगेषु कामवृत्तं महीपतिम्।&lt;br&gt;&#xA;लुब्धं न बहुमन्यन्ते श्मशानाग्निमिव प्रजाः ॥ 3.33.3 ॥&lt;br&gt;&#xA;स्वयं कार्याणि यः काले नानुतिष्ठति पार्थिवः।&lt;br&gt;&#xA;स तु वै सह राज्येन तैश्च कार्यैर्विनश्यति ॥ 3.33.4 ॥&lt;br&gt;&#xA;अयुक्तचारं दुर्दर्शमस्वाधीनं नराधिपम्।&lt;br&gt;&#xA;वर्जयन्ति नरा दूरान्नदीपङ्कमिव द्विपाः ॥ 3.33.5 ॥&lt;br&gt;&#xA;ये न रक्षन्ति विषयमस्वाधीना नराधिपाः।&lt;br&gt;&#xA;ते न वृद्ध्या प्रकाशन्ते गिरयः सागरे यथा ॥ 3.33.6 ॥&lt;br&gt;&#xA;आत्मवद्भिर्विगृह्य त्वं देवगन्धर्वदानवैः।&lt;br&gt;&#xA;अयुक्तचारश्चपलः कथं राजा भविष्यसि ॥ 3.33.7 ॥&lt;br&gt;&#xA;त्वं तु बालस्वभावश्च बुद्धिहीनश्च राक्षस।&lt;br&gt;&#xA;ज्ञातव्यं तु न जानीषे कथं रजा भविष्यसि ॥ 3.33.8 ॥&lt;br&gt;&#xA;येषां चारश्च कोशश्च नयश्च जयतां वर।&lt;br&gt;&#xA;अस्वाधीना नरेन्द्राणां प्राकृतैस्ते जनैः समाः ॥ 3.33.9 ॥&lt;br&gt;&#xA;यस्मात् पश्यन्ति दूरस्थान् सर्वानर्थान्नराधिपाः।&lt;br&gt;&#xA;चारेण तस्मादुच्यन्ते राजानो दीर्घचक्षुषः ॥ 3.33.10 ॥&lt;br&gt;&#xA;अयुक्तचारं मन्ये त्वां प्राकृतैः सचिवैर्वृतम्।&lt;br&gt;&#xA;स्वजनं तु जनस्थानं हतं यो नावबिद्ध्यसे ॥ 3.33.11 ॥&lt;br&gt;&#xA;चतुर्दश सहस्राणि रक्षसां क्रूरकर्मणाम्।&lt;br&gt;&#xA;हतान्येकेन रामेण खरश्च सहदूषणः ॥ 3.33.12 ॥&lt;br&gt;&#xA;ऋषीणामभयं दत्तं कृतक्षेमाश्च दण्डकाः।&lt;br&gt;&#xA;धर्षितं च जनस्थानं रामेणाक्लिष्टकर्मणा ॥ 3.33.13 ॥&lt;br&gt;&#xA;त्वं तु लुब्धः प्रमत्तश्च पराधीनश्च रावण।&lt;br&gt;&#xA;विषये स्वे समुत्पन्नं भयं यो नावबुद्ध्यसे ॥ 3.33.14 ॥&lt;br&gt;&#xA;तीक्ष्णमल्पप्रदातारं प्रमत्तं गर्वितं शठम्।&lt;br&gt;&#xA;व्यसने सर्वभूतानि नाभिधावन्ति पार्थिवम् ॥ 3.33.15 ॥&lt;br&gt;&#xA;अतिमानिनमग्राह्यमात्मसम्भावितं नरम्।&lt;br&gt;&#xA;क्रोधिनं व्यसने हन्ति स्वजनोऽपि महीपतिम् ॥ 3.33.16 ॥&lt;br&gt;&#xA;नानुतिष्ठति कार्याणि भयेषु न बिभेति च।&lt;br&gt;&#xA;क्षिप्रं राज्याच्च्युतो दीनस्तृणैस्तुल्यो भविष्यति ॥ 3.33.17 ॥&lt;br&gt;&#xA;शुष्कैः काष्ठैर्भवेत् कार्यं लोष्ठैरपि च पांसुभिः।&lt;br&gt;&#xA;न तु स्थानात् परिभ्रष्टैः कार्यं स्याद्वसुधाधिपैः ॥ 3.33.18 ॥&lt;br&gt;&#xA;उपभुक्तं यथा वासस्स्रजो वा मृदिता यथा।&lt;br&gt;&#xA;एवं राज्यात् परिभ्रष्टः समर्थोऽपि निरर्थकः ॥ 3.33.19 ॥&lt;br&gt;&#xA;अप्रमत्तश्च यो राजा सर्वज्ञो विजितेन्द्रियः।&lt;br&gt;&#xA;कृतज्ञो धर्मशीलश्च स राजा तिष्ठते चिरम् ॥ 3.33.20 ॥&lt;br&gt;&#xA;नयनाभ्यां प्रसुप्तोपि जागर्ति नयचक्षुषा।&lt;br&gt;&#xA;व्यक्तक्रोधप्रसादश्च स राजा पूज्यते जनैः ॥ 3.33.21 ॥&lt;br&gt;&#xA;त्वं तु रावण दुर्बुद्धिर्गुणैरेतैर्विवर्जितः।&lt;br&gt;&#xA;यस्य तेऽविदितश्चारै रक्षसां समुहान् वधः ॥ 3.33.22 ॥&lt;br&gt;&#xA;परावमन्ता विषयेषु सङ्गतो नदेशकालप्रविभागतत्त्ववित्।&lt;br&gt;&#xA;अयुक्तबुद्धिर्गुणदोषनिश्चये विपन्नराज्यो न चिराद्विपत्स्यसे ॥ 3.33.23 ॥&lt;br&gt;&#xA;इति स्वदोषान् परिकीर्तितांस्तया समीक्ष्य बुद्ध्या क्षणदाचरेश्वरः।&lt;br&gt;&#xA;धनेन दर्पेण बलेन चान्वितो विचिन्तयामास चिरं स रावणः ॥ 3.33.24 ॥&lt;/p&gt;</description>
    </item>
    <item>
      <title>०३४ सीतापहरणे रावणोत्तेजनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/034_sItApaharaNe_rAvaNottejanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/034_sItApaharaNe_rAvaNottejanam/</guid>
      <description>&lt;p&gt;ततः शूर्पणखां क्रुद्धां ब्रुवन्तीं परुषं वचः।&lt;br&gt;&#xA;अमात्यमध्ये सङ्क्रुद्धः परिपप्रच्छ रावणः ॥ 3.34.1 ॥&lt;br&gt;&#xA;कश्च रामः कथंवीर्यः किंरूपः किम्पराक्रमः।&lt;br&gt;&#xA;किमर्थं दण्डकारण्यं प्रविष्टः स दुरासदम् ॥ 3.34.2 ॥&lt;br&gt;&#xA;आयुधं किञ्च रामस्य निहता येन राक्षसाः।&lt;br&gt;&#xA;खरश्च निहतः सङ्ख्ये दूषणस्त्रिशिरास्तथा ॥ 3.34.3 ॥&lt;br&gt;&#xA;इत्युक्ता राक्षसेन्द्रेण राक्षसी क्रोधमूर्च्छिता।&lt;br&gt;&#xA;ततो रामं यथातत्त्वमाख्यातुमुपचक्रमे ॥ 3.34.4 ॥&lt;br&gt;&#xA;दीर्घबाहुर्विशालाक्षश्चीरकृष्णाजिनाम्बरः।&lt;br&gt;&#xA;कन्दर्पसमरूपश्च रामो दशरथात्मजः ॥ 3.34.5 ॥&lt;br&gt;&#xA;शक्रचापनिभं चापं विकृष्य कनकाङ्गदम्।&lt;br&gt;&#xA;दीप्तान् क्षिपति नाराचान् सर्पानिव महाविषान् ॥ 3.34.6 ॥&lt;br&gt;&#xA;नाददानं शरान् घोरान्न मुञ्चन्तं शिलीमुखान्।&lt;br&gt;&#xA;न कार्मुकं विकर्षन्तं रामं पश्यामि संयुगे ॥ 3.34.7 ॥&lt;br&gt;&#xA;हन्यमानं तु तत्सैन्यं पश्यामि शरवृष्टिभिः।&lt;br&gt;&#xA;इन्द्रेणोवोत्तमं सस्यमाहतं त्वश्मवृष्टिभिः ॥ 3.34.8 ॥&lt;br&gt;&#xA;रक्षसां भीमरूपाणां सहस्राणि चतुर्दश।&lt;br&gt;&#xA;निहतानि शरैस्तीक्ष्णैस्तेनैकेन पदातिना ॥ 3.34.9 ॥&lt;br&gt;&#xA;अर्धाधिकमुहूर्तेन खरश्च सहदूषणः।&lt;br&gt;&#xA;ऋषीणामभयं दत्तं कृतक्षेमाश्च दण्डकाः ॥ 3.34.10 ॥&lt;br&gt;&#xA;एका कथञ्चिन्मुक्ताहं परिभूय महात्मना।&lt;br&gt;&#xA;स्त्रीवधं शङ्कमानेन रामेण विदितात्मना ॥ 3.34.11 ॥&lt;br&gt;&#xA;भ्राता चास्य महातेजा गुणतस्तुल्यविक्रमः।&lt;br&gt;&#xA;अनुरक्तश्च भक्तश्च लक्ष्मणो नाम वीर्यवान् ॥ 3.34.12 ॥&lt;br&gt;&#xA;अमर्षी दुर्जयो जेता विक्रान्तो बुद्धिमान् बली।&lt;br&gt;&#xA;रामस्य दक्षिणो बाहुर्नित्यं प्राणो बहिश्चरः ॥ 3.34.13 ॥&lt;br&gt;&#xA;राम्सय तु विशालाक्षी पूर्णेन्दुसदृशानना।&lt;br&gt;&#xA;धर्मपत्नी प्रिया भर्तुर्नित्यं प्रियहिते रता ॥ 3.34.14 ॥&lt;br&gt;&#xA;सा सुकेशी सुनासोरुः सुरूपा च यशस्विनी।&lt;br&gt;&#xA;देवतेव वनस्यास्य राजते श्रीरिवापरा ॥ 3.34.15 ॥&lt;br&gt;&#xA;तप्तकाञ्चनवर्णाभा रक्ततुङ्गनखी शुभा।&lt;br&gt;&#xA;सीता नाम वरारोहा वैदेही तनुमध्यमा ॥ 3.34.16 ॥&lt;br&gt;&#xA;नैव दैवी न गन्धर्वी न यक्षी न च किन्नरी।&lt;br&gt;&#xA;नैवंरूपा मया नारी दृष्टपूर्वा महीतले ॥ 3.34.17 ॥&lt;br&gt;&#xA;यस्य सीता भवेद्भार्या यं च हृष्टा परिष्वजेत्।&lt;br&gt;&#xA;अतिजीवेत् स सर्वेषु लोकेष्वपि पुरन्दरात् ॥ 3.34.18 ॥&lt;br&gt;&#xA;सा सुशीला वपुःश्लाध्या रूपेणाप्रतिमा भुवि।&lt;br&gt;&#xA;तवानुरूपा भार्या स्यात्त्वं च तस्यास्तथा पतिः ॥ 3.34.19 ॥&lt;br&gt;&#xA;भार्यार्थे च तवानेतुमुद्यताहं वराननाम्।&lt;br&gt;&#xA;विरूपिताऽस्मि क्रूरेण लक्ष्मणेन महाभुज ॥ 3.34.20 ॥&lt;br&gt;&#xA;तां तु दृष्ट्वाद्य वैदेहीं पूर्णचन्द्रनिभाननाम्।&lt;br&gt;&#xA;मन्मथस्य शराणां वै त्वं विधेयो भविष्यसि ॥ 3.34.21 ॥&lt;br&gt;&#xA;यदि तस्यामभिप्रायो भार्यार्थे तव जायते।&lt;br&gt;&#xA;शीघ्रमुद्ध्रियतां पादो जयार्थमिह दक्षिणः ॥ 3.34.22 ॥&lt;br&gt;&#xA;कुरु प्रियं तथा तेषां रक्षसां राक्षसेश्वर।&lt;br&gt;&#xA;वधात्तस्य नृशंसस्य रामस्याश्रमवासिनः ॥ 3.34.23 ॥&lt;br&gt;&#xA;तं शरैर्निशितैर्हत्वा लक्ष्मणं च महारथम्।&lt;br&gt;&#xA;हतनाथां सुखं सीतां यथावदुपभोक्ष्यसि ॥ 3.34.24 ॥&lt;br&gt;&#xA;रोचते यदि ते वाक्यं ममैतद्राक्षसेश्वर।&lt;br&gt;&#xA;क्रियतां निर्विशङ्केन वचनं मम रावण ॥ 3.34.25 ॥&lt;br&gt;&#xA;विज्ञायेहात्मशक्तिं च ह्रियतामबला बलात्।&lt;br&gt;&#xA;सीता सर्वानवद्याङ्गी भार्यार्थे राक्षसेश्वर ॥ 3.34.26 ॥&lt;br&gt;&#xA;निशम्य रामेण शरैरजिह्मगैर्हतान् जनस्थानगतान्निशाचरान्।&lt;br&gt;&#xA;खरं च बुध्वा निहतं च दूषणं त्वमत्र कृत्यं प्रतिपत्तुमर्हसि ॥ 3.34.27 ॥&lt;/p&gt;</description>
    </item>
    <item>
      <title>०३५ मारीचं प्रति पुनः रावणागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/035_mArIchaM_prati_punaH_rAvaNAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/035_mArIchaM_prati_punaH_rAvaNAgamanam/</guid>
      <description>&lt;p&gt;ततः शूर्पणखावाक्यं तच्छ्रुत्वा रोमहर्षणम्।&lt;br&gt;&#xA;सचिवानभ्यनुज्ञाय कार्यं बुध्वा जगाम सः ॥ 3.35.1 ॥&lt;br&gt;&#xA;तत्कार्यमनुगम्याथ यथावदुपलभ्य च।&lt;br&gt;&#xA;दोषाणां च गुणानां च सम्प्रधार्य बलाबलम् ॥ 3.35.2 ॥&lt;br&gt;&#xA;इतिकर्तव्यमित्येव कृत्वा निश्चयमात्मनः।&lt;br&gt;&#xA;स्थिरबुद्धिस्ततो रम्यां यानशालां जगाम ह ॥ 3.35.3 ॥&lt;br&gt;&#xA;यानशालां ततो गत्वा प्रच्छन्नो राक्षसाधिपः।&lt;br&gt;&#xA;सूतं सञ्चोदयामास रथः संयोज्यतामिति ॥ 3.35.4 ॥&lt;br&gt;&#xA;एवमुक्तः क्षणेनैव सारथिर्लघुविक्रमः।&lt;br&gt;&#xA;रथं संयोजयामास तस्याभिमतमुत्तमम् ॥ 3.35.5 ॥&lt;br&gt;&#xA;काञ्चनं रथमास्थाय कामगं रत्नभूषितम्।&lt;br&gt;&#xA;पिशाचवदनैर्युक्तं खरैः काञ्चनभूषणैः ॥ 3.35.6 ॥&lt;br&gt;&#xA;मेघप्रतिमनादेन स तेन धनदामुजः।&lt;br&gt;&#xA;राक्षसाधिपतिः श्रीमान् ययौ नदनदीपतिम् ॥ 3.35.7 ॥&lt;br&gt;&#xA;स श्वेतवालव्यजनः श्वेतच्छत्त्रो दशाननः।&lt;br&gt;&#xA;स्निग्धवैडूर्यसङ्काशस्तप्तकाञ्चनकुण्डलः ॥ 3.35.8 ॥&lt;br&gt;&#xA;विंशद्भुजो दशग्रीवो दर्शनीयपरिच्छदः।&lt;br&gt;&#xA;त्रिदशारिर्मुनीन्द्रघ्नो दशशीर्ष इवाद्रिराट् ॥ 3.35.9 ॥&lt;br&gt;&#xA;कामगं रथमास्थाय शुशुभे राक्षसेश्वरः।&lt;br&gt;&#xA;विद्युन्मण्डलवान् मेघः सबलाक इवाम्बरे ॥ 3.35.10 ॥&lt;br&gt;&#xA;सशैलं सागरानूपं वीर्यवानवलोकयन्।&lt;br&gt;&#xA;नानापुष्पफलैर्वृक्षैरनुकीर्णं सहस्रशः ॥ 3.35.11 ॥&lt;br&gt;&#xA;शीतमङ्गलतोयाभिः पद्मिनीभिः समन्ततः।&lt;br&gt;&#xA;विशालैराश्रमपदैर्वेदिमद्भिः समावृतम् ॥ 3.35.12 ॥&lt;br&gt;&#xA;कदल्याढकिसम्बाधं नालिकेरोपशोभितम्।&lt;br&gt;&#xA;सालैस्तालैस्तमालैश्च पुष्पितैस्तरुभिर्वृतम् ॥ 3.35.13 ॥&lt;br&gt;&#xA;नागैः सुपर्णैर्गन्धर्वैः किन्नरैश्च सहस्रशः।&lt;br&gt;&#xA;अजैर्वैखानसैर्माषैर्वालखिल्यैर्मरीचिपैः ॥ 3.35.14 ॥&lt;br&gt;&#xA;अत्यन्तनियताहारैः शोभितं परमर्षिभिः।&lt;br&gt;&#xA;जितकामैश्च सिद्धैश्च चारणैरुपशोभितम् ॥ 3.35.15 ॥&lt;br&gt;&#xA;दिव्याभरणमाल्याभिर्दिव्यरूपाभिरावृतम्।&lt;br&gt;&#xA;क्रीडारतिविधिज्ञाभिरप्सरोभिः सहस्रशः ॥ 3.35.16 ॥&lt;br&gt;&#xA;सेवितं देवपत्नीभिः श्रीमतीभिः श्रिया वृतम्।&lt;br&gt;&#xA;देवदानवसङ्घैश्च चरितं त्वमृताशिभिः ॥ 3.35.17 ॥&lt;br&gt;&#xA;हंसक्रौञ्चप्लवाकीर्णं सारसैः सम्प्रणादितम्।&lt;br&gt;&#xA;वैडूर्यप्रस्तरं रम्यं स्निग्धं सागरतेजसा ॥ 3.35.18 ॥&lt;br&gt;&#xA;पाण्डराणि विशालानि दिव्यमाल्ययुतानि च।&lt;br&gt;&#xA;तूर्यगीताभिजुष्टानि विमानानि समन्ततः ॥ 3.35.19 ॥&lt;br&gt;&#xA;तपसा जितलोकानां कामगान्यभिसम्पतन्।&lt;br&gt;&#xA;गन्धर्वाप्सरसश्चैव ददर्श धनदानुजः ॥ 3.35.20 ॥&lt;br&gt;&#xA;निर्यासरसमूलानां चन्दनानां सहस्रशः।&lt;br&gt;&#xA;वनानि पश्यन् सौम्यानि घ्राणतृप्तिकराणि च ॥ 3.35.21 ॥&lt;br&gt;&#xA;अगरूणां च मुख्यानां वनान्युपवनानि च।&lt;br&gt;&#xA;तक्कोलानां च जात्यनां फलानां च सुगन्धिनाम् ॥ 3.35.22 ॥&lt;br&gt;&#xA;पुष्पणि च तमालस्य गुल्मानि मरिचस्य च।&lt;br&gt;&#xA;मुक्तानां च समूहानि शुष्यमाणानि तीरतः ॥ 3.35.23 ॥&lt;br&gt;&#xA;शङ्खानां प्रस्तरं चैव प्रवालनिचयं तथा।&lt;br&gt;&#xA;काञ्चनानि च शैलानि राजतानि च सर्वशः ॥ 3.35.24 ॥&lt;br&gt;&#xA;प्रस्रवाणि मनोज्ञानि प्रसन्नानि ह्रदानि च।&lt;br&gt;&#xA;धनधान्योपपन्नानि स्त्रीरत्नैः शोभितानि च ॥ 3.35.25 ॥&lt;br&gt;&#xA;तं समं सर्वतः स्निग्धं मृदुसंस्पर्शमारुतम्।&lt;br&gt;&#xA;अनूपं सिन्धुराजस्य ददर्श त्रिदिवोपमम् ॥ 3.35.26 ॥&lt;br&gt;&#xA;तत्रापश्यत्स मेघाभं न्यग्रोधमृषिभिर्वृतम्।&lt;br&gt;&#xA;समन्ताद्यस्य ताः शाखाः शतयोजनमायताः ॥ 3.35.27 ॥&lt;br&gt;&#xA;यस्य हस्तिनमादाय महाकायं च कच्छपम्।&lt;br&gt;&#xA;भक्षार्थं गरुडः शाखामाजगाम महाबलः ॥ 3.35.28 ॥&lt;br&gt;&#xA;तस्य तां सहसा शाखां भारेण पतगोत्तमः।&lt;br&gt;&#xA;सुपर्णः पर्णबहुलां बभञ्ज च महाबलः ॥ 3.35.29 ॥&lt;br&gt;&#xA;तत्र वैखानसा माषा वालखिल्या मरीचिपाः।&lt;br&gt;&#xA;अजा बभूवुर्धूम्राश्च सङ्गताः परमर्षयः ॥ 3.35.30 ॥&lt;br&gt;&#xA;तेषां दयार्थं गरुडस्तां शाखां शतयोजनाम्।&lt;br&gt;&#xA;जगामादाय वेगेन तौ चौभौ गजकच्छपौ ॥ 3.35.31 ॥&lt;br&gt;&#xA;एकपादेन धर्मात्मा भक्षयित्वा तदामिषम्।&lt;br&gt;&#xA;निषादविषयं हत्वा शाखया पतगोत्तमः ॥ 3.35.32 ॥&lt;br&gt;&#xA;प्रहर्षमतुलं लेभे मोक्षयित्वा महामुनीन् ॥ 3.35.33 ॥&lt;br&gt;&#xA;स तेनैव प्रहर्षेण द्विगुणीकृतविक्रमः।&lt;br&gt;&#xA;अमृतानयनार्थं वै चकार मतिमान् मतिम् ॥ 3.35.34 ॥&lt;br&gt;&#xA;अयोजालानि निर्मथ्य भित्त्वा रत्नमयं गृहम्।&lt;br&gt;&#xA;महेन्द्रभवनाद्गुप्तमाजहारामृतं ततः ॥ 3.35.35 ॥&lt;br&gt;&#xA;तं महर्षिगणैर्जुष्टं सुपर्णकृतलक्षणम्।&lt;br&gt;&#xA;नाम्ना सुभद्रं न्यग्रोधं ददर्श धनदानुजः ॥ 3.35.36 ॥&lt;br&gt;&#xA;तं तु गत्वा परं पारं समुद्रस्य नदीपतेः।&lt;br&gt;&#xA;ददर्शाश्रममेकान्ते रम्ये पुण्ये वनान्तरे ॥ 3.35.37 ॥&lt;br&gt;&#xA;तत्र कृष्णाजिनधरं जटावल्कलधारिणम्।&lt;br&gt;&#xA;ददर्श नियताहारं मारीचं नाम राक्षसम् ॥ 3.35.38 ॥&lt;br&gt;&#xA;स रावणः समागम्य विधिवत्तेन रक्षसा।&lt;br&gt;&#xA;मारीचेनार्चितो राजा सर्वकामैरमानुषैः ॥ 3.35.39 ॥&lt;br&gt;&#xA;तं स्वयं पूजयित्वा तु भोजनेनोदकेन च।&lt;br&gt;&#xA;अर्थोपहितया वाचा मारीचो वाक्यमब्रवीत् ॥ 3.35.40 ॥&lt;br&gt;&#xA;कच्चित् सुकुशलं राजन् लङ्कायां राक्षसेश्वर।&lt;br&gt;&#xA;केनार्थेन पुनस्त्वं वै तूर्णमेवमिहागतः ॥ 3.35.41 ॥&lt;br&gt;&#xA;एवमुक्तो महातेजा मारीचेन स रावणः।&lt;br&gt;&#xA;तं तु पश्चादिदं वाक्यमब्रवीद्वाक्यकोविदः ॥ 3.35.42 ॥&lt;/p&gt;</description>
    </item>
    <item>
      <title>०३६ सहाय्यार्थं रावणप्रार्थना</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/036_sahAyyArthaM_rAvaNaprArthanA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/036_sahAyyArthaM_rAvaNaprArthanA/</guid>
      <description>&lt;p&gt;मारीच श्रूयतां तात वचनं मम भाषतः।&lt;br&gt;&#xA;आर्तोऽस्मि मम चार्तस्य भावन् हि परमा गतिः ॥ 3.36.1 ॥&lt;br&gt;&#xA;जानीषे त्वं जनस्थाने यथा भ्राता खरो मम।&lt;br&gt;&#xA;दूषणश्च महाबाहुः स्वसा शूर्पणखा च मे ॥ 3.36.2 ॥&lt;br&gt;&#xA;त्रिशिराश्च महातेजा राक्षसः पिशिताशनः।&lt;br&gt;&#xA;अन्ये च बहवः शूरा लब्धलक्षा निशाचराः ॥ 3.36.3 ॥&lt;br&gt;&#xA;वसन्ति मन्नियोगेन नित्यवासं च राक्षसाः।&lt;br&gt;&#xA;बाधमाना माहरण्ये मुनीन् वै धर्मचारिणः ॥ 3.36.4 ॥&lt;br&gt;&#xA;चतुर्दश सहस्राणि रक्षसां भीमकर्मणाम्।&lt;br&gt;&#xA;शूराणां लब्धलक्षाणां खरचित्तानुवर्तिनाम् ॥ 3.36.5 ॥&lt;br&gt;&#xA;सङ्गताः परमायत्ता रामेण सह संयुगे।&lt;br&gt;&#xA;नानाप्रहरणोपेताः खरप्रमुखराक्षसाः ॥ 3.36.6 ॥&lt;br&gt;&#xA;तेन सञ्जातरोषेण रामेण रणमूर्द्धनि।&lt;br&gt;&#xA;अनुक्त्वा परुषं किञ्चिच्छरैर्व्यापारितं धनुः ॥ 3.36.7 ॥&lt;br&gt;&#xA;चतुर्दश सहस्राणि रक्षसामुग्रतेजसाम्।&lt;br&gt;&#xA;निहतानि शरैस्तीक्ष्णैर्मानुषेण पदातिना ॥ 3.36.8 ॥&lt;br&gt;&#xA;खरश्च निहतः सङ्ख्ये दूषणश्च निपातितः।&lt;br&gt;&#xA;हतश्च त्रिशिराश्चापि निर्भया दण्डकाः कृताः ॥ 3.36.9 ॥&lt;br&gt;&#xA;पित्रा निरस्तः क्रुद्धेन सभार्यः क्षीणजीवितः।&lt;br&gt;&#xA;स हन्ता तस्य सैन्यस्य रामः क्षत्त्रियपांसनः ॥ 3.36.10 ॥&lt;br&gt;&#xA;दुःशीलः कर्कशस्तीक्ष्णो मूर्खो लुब्धोऽजितेन्द्रियः।&lt;br&gt;&#xA;त्यक्तधर्मो ह्यधर्मात्मा भूतानामहिते रतः ॥ 3.36.11 ॥&lt;br&gt;&#xA;येन वैरं विनारण्ये सत्त्वमाश्रित्य केवलम्।&lt;br&gt;&#xA;कर्णनासापहरणाद्भगिनी मे विरुरिता ॥ 3.36.12 ॥&lt;br&gt;&#xA;तस्य भार्यां जनस्थानात् सीतां सुरसुतोपमाम्।&lt;br&gt;&#xA;आनयिष्यामि विक्रम्य सहायस्तत्र मे भव ॥ 3.36.13 ॥&lt;br&gt;&#xA;त्वया ह्यहं सहायेन पार्श्वस्थेन महाबल।&lt;br&gt;&#xA;भ्रातृभिश्च सुरान् युद्धे समग्रान्नाभिचिन्तये ॥ 3.36.14 ॥&lt;br&gt;&#xA;तत्सहायो भव त्वं मे समर्थो ह्यसि राक्षम।&lt;br&gt;&#xA;वीर्ये युद्धे च दर्पे च न ह्यस्ति सदृशस्तव ॥ 3.36.15 ॥&lt;br&gt;&#xA;उपायज्ञो महान् शूरः सर्वमायाविशारदः।&lt;br&gt;&#xA;एतदर्थमहं प्राप्तस्त्वत्समीपं निशाचर ॥ 3.36.16 ॥&lt;br&gt;&#xA;शृणु तत् कर्म साहाय्ये यत्कार्यं वचनान्मम ॥ 3.36.17 ॥&lt;br&gt;&#xA;सौवर्णस्त्वं मृगो भूत्वा चित्रो रजतबिन्दुभिः।&lt;br&gt;&#xA;आश्रमे तस्य रामस्य सीतायाः प्रमुखे चर ॥ 3.36.18 ॥&lt;br&gt;&#xA;त्वां तु निस्संशयं सीता दृष्ट्वा तु मृगरूपिणम्।&lt;br&gt;&#xA;गृह्यतामिति भर्तारं लक्ष्मणं चाभिधास्यति ॥ 3.36.19 ॥&lt;br&gt;&#xA;ततस्तयोरपाये तु शून्ये सीतां यथासुखम्।&lt;br&gt;&#xA;निराबाधो हरिष्यामि राहुश्चन्द्रप्रभामिव ॥ 3.36.20 ॥&lt;br&gt;&#xA;ततः पश्चात्सुखं रामे भार्याहरणकर्शिते।&lt;br&gt;&#xA;विश्रब्धः प्रहरिष्यामि कृतार्थेनान्तरात्मना ॥ 3.36.21 ॥&lt;br&gt;&#xA;तस्य रामकथां श्रुत्वा मारीचस्य महात्मनः।&lt;br&gt;&#xA;शष्कं समभवद्वक्त्रं परित्रस्तो बभूव सः ॥ 3.36.22 ॥&lt;br&gt;&#xA;ओष्ठौ परिलिहन् शुष्कौ नेत्रैरनिमिषैरिव।&lt;br&gt;&#xA;मृतभूत इवार्तस्तु रावणं समुदैक्षत ॥ 3.36.23 ॥&lt;br&gt;&#xA;स रावणं त्रस्तविषण्णचेता महावने रामपराक्रमज्ञः।&lt;br&gt;&#xA;कृताञ्जलिस्तत्त्वमुवाच वाक्यं हितं च तस्मै हितमात्मनश्च ॥ 3.36.24 ॥&lt;/p&gt;</description>
    </item>
    <item>
      <title>०३७ मारीचकृतरावणबोधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/037_mArIchakRtarAvaNabodhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/037_mArIchakRtarAvaNabodhaH/</guid>
      <description>&lt;p&gt;तच्छ्रुत्वा राक्षसेन्द्रस्य वाक्यं वाक्यविशारदः।&lt;br&gt;&#xA;प्रत्युवाच महाप्राज्ञो मारीचो राक्षसेश्वरम् ॥ 3.37.1 ॥&lt;br&gt;&#xA;सुलभाः पुरुषा राजन् सततं प्रियवादिनः।&lt;br&gt;&#xA;अप्रियस्य तु पथ्यस्य वक्ता श्रोता च दुर्लभः ॥ 3.37.2 ॥&lt;br&gt;&#xA;न नूनं बुद्ध्यसे रामं महावीर्यं गुणोन्नतम्।&lt;br&gt;&#xA;अयुक्तचारश्चपलो महेन्द्रवरुणोपमम् ॥ 3.37.3 ॥&lt;br&gt;&#xA;अपि स्वस्ति भवेत्तात सर्वेषां भुवि रक्षसाम्।&lt;br&gt;&#xA;अपि रामो न सङ्क्रुद्धः कुर्याल्लोकमराक्षसम् ॥ 3.37.4 ॥&lt;br&gt;&#xA;अपि ते जीवितान्ताय नोत्पन्ना जनकात्मजा।&lt;br&gt;&#xA;अपि सीतानिमित्तं च न भवेद्व्यसनं मम ॥ 3.37.5 ॥&lt;br&gt;&#xA;अपि त्वामीश्वरं प्राप्य कामवृत्तं निरङ्कुशम्।&lt;br&gt;&#xA;न विनश्येत् पुरी लङ्का त्वया सह सराक्षसा ॥ 3.37.6 ॥&lt;br&gt;&#xA;त्वद्विधः कामवृत्तो हि दुःशीलः पापमन्त्रितः।&lt;br&gt;&#xA;आत्मानं स्वजनं राष्ट्रं स राजा हन्ति दुर्मतिः ॥ 3.37.7 ॥&lt;br&gt;&#xA;न च पित्रा परित्यक्तो नामर्यादः कथञ्चन।&lt;br&gt;&#xA;न लुब्धो न च दुःशीलो न च क्षत्त्रिपांसनः ॥ 3.37.8 ॥&lt;br&gt;&#xA;न च धर्मगुणैर्हीनः कौसल्यानन्दिवर्धनः।&lt;br&gt;&#xA;न तीक्ष्णो न च भूतानां सर्वेषामहिते रतः ॥ 3.37.9 ॥&lt;br&gt;&#xA;वञ्चितं पितरं दृष्ट्वा कैकेय्या सत्यवादिनम्।&lt;br&gt;&#xA;करिष्यामीति धर्मात्मा तात प्रव्रजितो वनम् ॥ 3.37.10 ॥&lt;br&gt;&#xA;कैकेय्याः प्रियकामार्थं पितुर्दशरथस्य च।&lt;br&gt;&#xA;हित्वा राज्यं च भोगांश्च प्रविष्टो दण्डकावनम् ॥ 3.37.11 ॥&lt;br&gt;&#xA;न रामः कर्कशस्तात नाविद्वान्नाजितेन्द्रियः।&lt;br&gt;&#xA;अनृतं दुःश्रुतं चैव नैव त्वं वक्तुमर्हसि ॥ 3.37.12 ॥&lt;br&gt;&#xA;रामो विग्रहवान् धर्मः साधुः सत्यपराक्रमः।&lt;br&gt;&#xA;राजा सर्वस्य लोकस्य देवानां मघवानिव ॥ 3.37.13 ॥&lt;br&gt;&#xA;कथं त्वं तस्य वैदेहीं रक्षितां स्वेन तेजसा।&lt;br&gt;&#xA;इच्छसि प्रसभं हर्तुं प्रभामिव विवस्वतः ॥ 3.37.14 ॥&lt;br&gt;&#xA;शरार्चिषमनाधृष्यं चापखड्गेन्धनं रणे।&lt;br&gt;&#xA;रामाग्निं सहसा दीप्तं न प्रवेष्टुं त्वमर्हसि ॥ 3.37.15 ॥&lt;br&gt;&#xA;धनुर्व्यादितदीप्तास्यं शरार्चिषममर्षणम्।&lt;br&gt;&#xA;चापपाशधरं वीरं शत्रुसैन्यप्रहारिणम् ॥ 3.37.16 ॥&lt;br&gt;&#xA;राज्यं सुखं च सन्त्यज्य जीवितं चेष्टमात्मनः।&lt;br&gt;&#xA;नात्यासादयितुं तात रामान्तकमिहार्हसि ॥ 3.37.17 ॥&lt;br&gt;&#xA;अप्रमेयं हि तत्तेजो यस्य सा जनकात्मजा।&lt;br&gt;&#xA;न त्वं समर्थस्तां हर्तुं रामचापाश्रयां वने ॥ 3.37.18 ॥&lt;br&gt;&#xA;तस्य सा नरसिंहस्य सिंहोरस्कस्य भामिनी।&lt;br&gt;&#xA;प्राणेभ्योऽपि प्रियतरा भार्या नित्यमनुव्रता ॥ 3.37.19 ॥&lt;br&gt;&#xA;न सा धर्षयितुं शक्या मैथिल्योजस्विनः प्रिया।&lt;br&gt;&#xA;दीप्तस्येव हुताशस्य शिखा सीता सुमध्यमा ॥ 3.37.20 ॥&lt;br&gt;&#xA;किमुद्यममिमं व्यर्थं कृत्वा ते राक्षसाधिप।&lt;br&gt;&#xA;दृष्टश्चेत्त्वं रणे तेन तदन्तं तव जीवितम् ॥ 3.37.21 ॥&lt;br&gt;&#xA;जीवितं च सुखं चैव राज्यं चैव सुदुर्लभम्।&lt;br&gt;&#xA;यदीच्छसि चिरं भोक्तुं मा कृथा रामविप्रियम् ॥ 3.37.22 ॥&lt;br&gt;&#xA;स सर्वैः सचिवैः सार्द्धं विभीषणपुरोगमैः।&lt;br&gt;&#xA;मन्त्रयित्वा तु धर्मिष्ठैः कृत्वा निश्चयमात्मनः ॥ 3.37.23 ॥&lt;br&gt;&#xA;आत्मनश्च बलं ज्ञात्वा राघवस्य च तत्त्वतः।&lt;br&gt;&#xA;हिताहितं विनिश्चित्य क्षमं त्वं कर्तुमर्हसि ॥ 3.37.24 ॥&lt;br&gt;&#xA;अहं तु मन्ये तव न क्षमं रणे समागमं कोसलराजसूनुना।&lt;br&gt;&#xA;इदं हि भूयः शृणु वाक्यमुत्तमं क्षमं च युक्तं च निशाचरेश्वर ॥ 3.37.25 ॥&lt;/p&gt;</description>
    </item>
    <item>
      <title>०३८ रामगुणवर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/038_rAmaguNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/038_rAmaguNavarNanam/</guid>
      <description>&lt;p&gt;कदाचिदप्यहं वीर्यात् पर्यटन् पृथिवीमिमाम्।&lt;br&gt;&#xA;बलं नागसहस्रस्य धारयन् पर्वतोपमः ॥ 3.38.1 ॥&lt;br&gt;&#xA;भयं लोकस्य जनयन् किरीटी परिघायुधः।&lt;br&gt;&#xA;व्यचरं दण्डकारण्ये ऋषिमांसानि भक्षयन् ॥ 3.38.2 ॥&lt;br&gt;&#xA;विश्वामित्रोऽथ धर्मात्मा मद्वित्रस्तो महामुनिः।&lt;br&gt;&#xA;स्वयं गत्वा दशरथं नरेन्द्रमिदमब्रवीत् ॥ 3.38.3 ॥&lt;br&gt;&#xA;अद्य रक्षतु मां रामः पर्वकाले समाहितः।&lt;br&gt;&#xA;मारीचान्मे भयं घोरं समुत्पन्नं नरेश्वर ॥ 3.38.4 ॥&lt;br&gt;&#xA;इत्येवमुक्तो धर्मात्मा राजा दशरथस्तदा।&lt;br&gt;&#xA;प्रत्युवाच महाभागं विश्वामित्रं महामुनिम् ॥ 3.38.5 ॥&lt;br&gt;&#xA;बालो द्वादशवर्षोऽयमकृतास्त्रश्च राघवः।&lt;br&gt;&#xA;कामं तु मम यत्सैन्यं मया सह गमिष्यति ॥ 3.38.6 ॥&lt;br&gt;&#xA;बलेन चतुरङ्गेण स्वयमेत्य निशाचरान्।&lt;br&gt;&#xA;वधिष्यामि मुनिश्रेष्ठ शत्रूंस्ते मनसेप्सितान् ॥ 3.38.7 ॥&lt;br&gt;&#xA;इत्येवमुक्तः स मुनी राजानमिदमब्रवीत्।&lt;br&gt;&#xA;रामान्नान्यद्बलं लोके पर्याप्तं तस्य रक्षसः ॥ 3.38.8 ॥&lt;br&gt;&#xA;देवातानामपि भवान् समरेष्वभिपालकः।&lt;br&gt;&#xA;आसीत्तव कृतं कर्म त्रिलोके विदितं नृप ॥ 3.38.9 ॥&lt;br&gt;&#xA;काममस्तु महत्सैन्यं तिष्ठत्विह परन्तप।&lt;br&gt;&#xA;बालोऽप्येष महातेजाः समर्थस्तस्य निग्रहे ॥ 3.38.10 ॥&lt;br&gt;&#xA;गमिष्ये राममादाय स्वस्ति तेऽस्तु परन्तप ॥ 3.38.11 ॥&lt;br&gt;&#xA;एवमुक्त्वा तु स मुनिस्तमादाय नृपात्मजम्।&lt;br&gt;&#xA;जगाम परमप्रीतो विश्वामित्रः स्वमाश्रमम् ॥ 3.38.12 ॥&lt;br&gt;&#xA;तं तदा दण्डकारण्ये यज्ञमुद्दिश्य दीक्षितम्।&lt;br&gt;&#xA;बभूवोपस्थितो रामश्चित्रं विस्फारयन् धनुः ॥ 3.38.13 ॥&lt;br&gt;&#xA;अजातव्यञ्जनः श्रीमान् पद्मपत्रनिभेक्षणः।&lt;br&gt;&#xA;एकवस्त्रधरो धन्वी शिखी कनकमालया ॥ 3.38.14 ॥&lt;br&gt;&#xA;शोभयन् दण्डकारण्यं दीप्तेन स्वेन तेजसा।&lt;br&gt;&#xA;अदृश्यत ततो रामो बालचन्द्र इवोदितः ॥ 3.38.15 ॥&lt;br&gt;&#xA;ततोहं मेघसङ्काशस्तप्तकाञ्चनकुण्डलः।&lt;br&gt;&#xA;बली दत्तवरो दर्पादाजगाम तदाश्रमम् ॥ 3.38.16 ॥&lt;br&gt;&#xA;तेन दृष्टः प्रविष्टोऽहं सहसैवोद्यतायुधः।&lt;br&gt;&#xA;मां तु दृष्ट्वा धनुः सज्यमसम्भ्रान्तश्चकार सः ॥ 3.38.17 ॥&lt;br&gt;&#xA;अवजानन्नहं मोहाद्बालोयमिति राघवम्।&lt;br&gt;&#xA;विश्वामित्रस्य तां वेदिमभ्यधावं कृतत्वरः ॥ 3.38.18 ॥&lt;br&gt;&#xA;तेनमुक्तस्ततो बाणः शितः शत्रुनिबर्हणः।&lt;br&gt;&#xA;तेनाहं त्वाहतः क्षिप्तः समुद्रे शतयोजने ॥ 3.38.19 ॥&lt;br&gt;&#xA;नेच्छता तात मां हन्तुं तदा वीरेण रक्षितः।&lt;br&gt;&#xA;रामस्य शरवेगेन निरस्तोऽहमचेतनः ॥ 3.38.20 ॥&lt;br&gt;&#xA;पातितोऽहं तदा तेन गम्भीरे सागराम्भसि।&lt;br&gt;&#xA;प्राप्य सञ्ज्ञां चिरात्तात लङ्कां प्रति गतः पुरीम् ॥ 3.38.21 ॥&lt;br&gt;&#xA;एवमस्मि तदा मुक्तः सहायास्तु निपातिताः।&lt;br&gt;&#xA;अकृतास्त्रेण बालेन रामेणाक्लिष्टर्मणा ॥ 3.38.22 ॥&lt;br&gt;&#xA;तन्मया वार्यमाणस्त्वं यदि रामेण विग्रहम्।&lt;br&gt;&#xA;करिष्यस्यापदं घोरां क्षिप्रं प्राप्स्यसि रावण ॥ 3.38.23 ॥&lt;br&gt;&#xA;क्रीडारतिविधिज्ञानां समाजोत्सवशालिनाम्।&lt;br&gt;&#xA;रक्षसां चैव सन्तापमनर्थं चाहरिष्यसि ॥ 3.38.24 ॥&lt;br&gt;&#xA;हर्म्यप्रासादसम्बाधां नानारत्नविभूषिताम्।&lt;br&gt;&#xA;द्रक्ष्यसि त्वं पुरीं लङ्कां विनष्टां मैथिलीकृते ॥ 3.38.25 ॥&lt;br&gt;&#xA;अकुर्वन्तोऽपि पापानि शुचयः पापसंश्रयात्।&lt;br&gt;&#xA;परपापैर्विनश्यन्ति मत्स्या नागह्रदे यथा ॥ 3.38.26 ॥&lt;br&gt;&#xA;दिव्यचन्द्रनदिग्धाङ्गान् दिव्याभरणभूषितान्।&lt;br&gt;&#xA;द्रक्ष्यस्यभिहतान् भूमौ तव दोषात्तु राक्षसान् ॥ 3.38.27 ॥&lt;br&gt;&#xA;हृतदारान् सदारांश्च दश विद्रवतो दिशः।&lt;br&gt;&#xA;हतशेषानशरणान् द्रक्ष्यसि त्वं निशाचरान् ॥ 3.38.28 ॥&lt;br&gt;&#xA;शरजालपरिक्षिप्तामग्निज्वालासमावृताम्।&lt;br&gt;&#xA;प्रदग्धभवनां लङ्कां द्रक्ष्यसि त्वं न संशयः ॥ 3.38.29 ॥&lt;br&gt;&#xA;परदाराभिमर्शात्तु नान्यत् पापतरं महत्।&lt;br&gt;&#xA;प्रमदानां सहस्राणि तव राजन् परिग्रहः ॥ 3.38.30 ॥&lt;br&gt;&#xA;भव स्वदारनिरतः स्वकुलं रक्ष राक्षस।&lt;br&gt;&#xA;मानमृद्धिं च राज्यं च जीवितं चेष्टमात्मनः ॥ 3.38.31 ॥&lt;br&gt;&#xA;कलत्राणि च सौम्यानि मित्रवर्गं तथैव च।&lt;br&gt;&#xA;यदीच्छसि चिरं भोक्तुं मा कृथा राम विप्रियम् ॥ 3.38.32 ॥&lt;br&gt;&#xA;निवार्यमाणः सुहृदा मया भृशं प्रसह्य सीतां यदि धर्षयिष्यसि।&lt;br&gt;&#xA;गमिष्यसि क्षीणबलः सबान्धवो यमक्षयं रामशरात्तजीवितः ॥ 3.38.33 ॥&lt;/p&gt;</description>
    </item>
    <item>
      <title>०३९ सहाय्यकरणनिराकरणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/039_sahAyyakaraNanirAkaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/039_sahAyyakaraNanirAkaraNam/</guid>
      <description>&lt;p&gt;एवमस्मि तदा मुक्तः कथञ्चित्तेन संयुगे।&lt;br&gt;&#xA;इदानीमपि यद्वृतं तच्छृणुष्व निरुत्तरम् ॥ 3.39.1 ॥&lt;br&gt;&#xA;राक्षसाभ्यामहं द्वाभ्यामनिर्विण्णस्तथा कृतः।&lt;br&gt;&#xA;सहितो मृगरूपाभ्यां प्रविष्टो दण्डकावनम् ॥ 3.39.2 ॥&lt;br&gt;&#xA;दीप्तजिह्वो महाकायस्तीक्ष्णदंष्ट्रो महाबलः।&lt;br&gt;&#xA;व्यचरं दण्डकारण्यं मांसभक्षो महामृगः ॥ 3.39.3 ॥&lt;br&gt;&#xA;अग्निहोत्रेषु तीर्थेषु चैत्यवृक्षेषु रावण।&lt;br&gt;&#xA;अत्यन्तघोरो व्यचरं तापसान् सम्प्रधर्षयन् ॥ 3.39.4 ॥&lt;br&gt;&#xA;निहत्य दण्डकारण्ये तापसान् धर्मचारिणः।&lt;br&gt;&#xA;रुधिराणि पिबंस्तेषां तथा मांसानि भक्षयन् ॥ 3.39.5 ॥&lt;br&gt;&#xA;ऋषिमांसाशनः क्रूरस्त्रासयन् वनगोचरान्।&lt;br&gt;&#xA;तथा रुधिरमत्तोहं विचरन् धर्मदूषकः ॥ 3.39.6 ॥&lt;br&gt;&#xA;आसादयं तदा रामं तापसं धर्मचारिणम्।&lt;br&gt;&#xA;वैदेहीं च महाभागां लक्ष्मणं च महारथम् ॥ 3.39.7 ॥&lt;br&gt;&#xA;तापसं नियताहारं सर्वभूतहिते रतम्।&lt;br&gt;&#xA;सोऽहं वनगतं रामं परिभूय महाबलम् ॥ 3.39.8 ॥&lt;br&gt;&#xA;तापसोऽयमिति ज्ञात्वा पूर्ववैरमनुस्मरन्।&lt;br&gt;&#xA;अभ्यधावं हि सङ्क्रुद्धस्तीक्ष्णशृङ्गो मृगाकृतिः ॥ 3.39.9 ॥&lt;br&gt;&#xA;तेन मुक्तास्त्रयो बाणाः शिताः शत्रुनिबर्हणाः।&lt;br&gt;&#xA;विकृष्य बलवच्चापं सुपर्णानिलनिस्वनाः ॥ 3.39.10 ॥&lt;br&gt;&#xA;ते बाणा वज्रसङ्काशाः सुमुक्ता रक्तभोजनाः।&lt;br&gt;&#xA;आजुग्मुः सहिताः सर्वे त्रयः सन्नतपर्वणः ॥ 3.39.11 ॥&lt;br&gt;&#xA;पराक्रमज्ञो रामस्य शरो दृष्टभयः पुरा।&lt;br&gt;&#xA;समुद्भ्रान्तस्ततो मुक्तस्तावुभौ राक्षसौ हतौ ॥ 3.39.12 ॥&lt;br&gt;&#xA;शरेण मुक्तो रामस्य कथञ्चित्प्राप्य जीवितम्।&lt;br&gt;&#xA;इह प्रव्राजितो युक्तस्तापसोऽहं समाहितः ॥ 3.39.13 ॥&lt;br&gt;&#xA;वृक्षे वृक्षे च पश्यामि चीरकृष्णाजिनाम्बरम्।&lt;br&gt;&#xA;गृहीतधनुषं रामं पाशहस्तमिवान्तकम् ॥ 3.39.14 ॥&lt;br&gt;&#xA;अपि रामसहस्राणि भूतः पश्यामि रावण।&lt;br&gt;&#xA;रामभूतमिदं सर्वमरण्यं प्रतिभाति मे ॥ 3.39.15 ॥&lt;br&gt;&#xA;राममेव हि पश्यामि रहिते राक्षसाधिप।&lt;br&gt;&#xA;दृष्ट्वा स्वप्नगतं राममुद्भ्रमामि विचेतनः ॥ 3.39.16 ॥&lt;br&gt;&#xA;रकारादीनि नामानि रामत्रस्तस्य रावण।&lt;br&gt;&#xA;रत्नानि च रथाश्चैव त्रासं सञ्जनयन्ति मे ॥ 3.39.17 ॥&lt;br&gt;&#xA;अहं तस्य प्रभावज्ञो न युद्धं तेन ते क्षमम्।&lt;br&gt;&#xA;बलिं वा नमुचिं वापि हन्याद्धि रघुनन्दनः ॥ 3.39.18 ॥&lt;br&gt;&#xA;रणे रामेण युद्ध्यस्व क्षमां वा कुरु राक्षस।&lt;br&gt;&#xA;न ते रामकथा कार्या यदि मां द्रष्टुमिच्छसि ॥ 3.39.19 ॥&lt;br&gt;&#xA;बहवः साधवो लोके युक्ता धर्ममनुष्ठिताः।&lt;br&gt;&#xA;परेषामपराधेन विनष्टाः सपरिच्छदाः ॥ 3.39.20 ॥&lt;br&gt;&#xA;सोऽहं तवापराधेन विनश्येयं निशाचर।&lt;br&gt;&#xA;कुरु यत्ते क्षमं तत्त्वमहं त्वा नानुयामि ह ॥ 3.39.21 ॥&lt;br&gt;&#xA;रामश्च हि महातेजा महासत्त्वो महाबलः।&lt;br&gt;&#xA;अपि राक्षसलोकस्य न भवेदन्तकोऽपि सः ॥ 3.39.22 ॥&lt;br&gt;&#xA;यदि शूर्पणखाहेतोर्जनस्थानगतः खरः।&lt;br&gt;&#xA;अतिवृत्तो हतः पूर्वं रामेणाक्लिष्टकर्मणा ॥ 3.39.23 ॥&lt;br&gt;&#xA;अत्र ब्रूबि यथातत्त्वं को रामस्य व्यतिक्रमः ॥ 3.39.24 ॥&lt;br&gt;&#xA;इदं वचो बन्धुहितार्थिना मया यथोच्यमानं यदि नाभिपत्स्यसे।&lt;br&gt;&#xA;सबान्धवस्त्यक्ष्यसि जीवितं रणे हतोऽद्य रामेण शरैरजिह्मगैः ॥ 3.39.25 ॥&lt;/p&gt;</description>
    </item>
    <item>
      <title>०४० रावणकृतमारीचनिर्भर्त्सनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/040_rAvaNakRtamArIchanirbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/040_rAvaNakRtamArIchanirbhartsanam/</guid>
      <description>&lt;p&gt;मारीचेन तु तद्वाक्यं क्षमं युक्तं निशाचरः।&lt;br&gt;&#xA;उक्तो न प्रतिजग्राह मर्तुकाम इवौषधम् ॥ 3.40.1 ॥&lt;br&gt;&#xA;तं पथ्यहितवक्तारं मारीचं राक्षसाधिपः।&lt;br&gt;&#xA;अब्रवीत्परुषं वाक्यमयुक्तं कालचोदितः ॥ 3.40.2 ॥&lt;br&gt;&#xA;यत्किलैतदयुक्तार्थं मारीच मयि कथ्यते।&lt;br&gt;&#xA;वाक्यं निष्फलमत्यर्थमुप्तं बीजमिवोषरे ॥ 3.40.3 ॥&lt;br&gt;&#xA;त्वद्वाक्यैर्न तु मां शक्यं भेत्तुं रामस्य संयुगे।&lt;br&gt;&#xA;पापशीलस्य मूर्खस्य मानुषस्य विशेषतः ॥ 3.40.4 ॥&lt;br&gt;&#xA;यस्त्यक्त्वा सुहृदो राज्यं मातरं पितरं तथा।&lt;br&gt;&#xA;स्त्रीवाक्यं प्राकृतं श्रुत्वा वनमेकपदे गतः ॥ 3.40.5 ॥&lt;br&gt;&#xA;अवश्यं तु मया तस्य संयुगे खरघातिनः।&lt;br&gt;&#xA;प्राणैः प्रियतरा सीता हर्तव्या तव सन्निधौ ॥ 3.40.6 ॥&lt;br&gt;&#xA;एवं मे निश्चिता बुद्धिर्हृदि मारीच वर्तते।&lt;br&gt;&#xA;न व्यावर्तयितुं शक्या सेन्द्रैरपि सुरासुरैः ॥ 3.40.7 ॥&lt;br&gt;&#xA;दोषं गुणं वा सम्पृष्टस्त्वमेवं वक्तुमर्हसि।&lt;br&gt;&#xA;अपायं वाप्युपायं वा कार्यस्यास्य विनिश्चये ॥ 3.40.8 ॥&lt;br&gt;&#xA;सम्पृष्टेन तु वक्तव्यं सचिवेन विपश्चिता।&lt;br&gt;&#xA;उद्यताञ्जलिना राज्ञे य इच्छेद्भूतिमात्मनः ॥ 3.40.9 ॥&lt;br&gt;&#xA;वाक्यमप्रतिकूलं तु मृदुपूर्वं हितं शुभम्।&lt;br&gt;&#xA;उपचारेण युक्तं च वक्तव्यो वसुधाधिपः ॥ 3.40.10 ॥&lt;br&gt;&#xA;सावमर्दं तु यद्वाक्यं मारीच हितमुच्यते।&lt;br&gt;&#xA;नाभिनन्दति तद्राजा मानार्हो मानवर्जितम् ॥ 3.40.11 ॥&lt;br&gt;&#xA;पञ्च रूपाणि राजानो धारयन्त्यमितौजसः।&lt;br&gt;&#xA;अग्नेरिन्द्रस्य सोमस्य वरुणस्य यमस्य च ॥ 3.40.12 ॥&lt;br&gt;&#xA;धारयन्ति महात्मानो राजानः क्षणदाचर।&lt;br&gt;&#xA;तस्मात्सर्वास्ववस्थासु मान्याः पूज्याश्च पार्थिवाः ॥ 3.40.13 ॥&lt;br&gt;&#xA;त्वं तु धर्ममविज्ञाय केवलं मोहमास्थितः।&lt;br&gt;&#xA;अभ्यागतं मां दौरात्म्यात् परुषं वक्तुमिच्छसि ॥ 3.40.14 ॥&lt;br&gt;&#xA;गुणदोषौ न पृच्छामि क्षमं चात्मनि राक्षस।&lt;br&gt;&#xA;मयोक्तं तव चैतावत्सम्प्रत्यमितविक्रम ॥ 3.40.15 ॥&lt;br&gt;&#xA;अस्मिंस्तु त्वं महाकृत्ये साहाय्यं कर्तुमर्हसि।&lt;br&gt;&#xA;शृणु तत्कर्म साहाय्ये यत्कार्यं वचनान्मम ॥ 3.40.16 ॥&lt;br&gt;&#xA;सौवर्णस्त्वं मृगो भूत्वा चित्रो रजतबिन्दुभिः।&lt;br&gt;&#xA;आश्रमे तस्य रामस्य सीतायाः प्रमुखे चर ॥ 3.40.17 ॥&lt;br&gt;&#xA;प्रलोभयित्वा वैदेहीं यथेष्टं गन्तुमर्हसि ॥ 3.40.18 ॥&lt;br&gt;&#xA;त्वां तु माया मृगं दृष्ट्वा काञ्चनं जातविस्मया।&lt;br&gt;&#xA;आनयैनमिति क्षिप्रं रामं वक्ष्यति मैथिली ॥ 3.40.19 ॥&lt;br&gt;&#xA;अपक्रान्ते तु काकुत्स्थे दूरं यात्वा व्युदाहर।&lt;br&gt;&#xA;हा सीते लक्ष्मणेत्येवं रामवाक्यानुरूपकम् ॥ 3.40.20 ॥&lt;br&gt;&#xA;तच्छ्रुत्वा रामपदवीं सीतया च प्रचोदितः।&lt;br&gt;&#xA;अनुगच्छति सम्भ्रान्तः सौमित्रिरपि सौहृदात् ॥ 3.40.21 ॥&lt;br&gt;&#xA;अपक्रान्ते च काकुत्स्थे लक्ष्मणे च यथासुखम्।&lt;br&gt;&#xA;आनयिष्यामि वैदेहीं सहस्राक्षः शचीमिव ॥ 3.40.22 ॥&lt;br&gt;&#xA;एवं कृत्वा त्विदं कार्यं यथेष्टं गच्छ राक्षस।&lt;br&gt;&#xA;राज्यस्यार्धं प्रयच्छामि मारीच तव सुव्रत ॥ 3.40.23 ॥&lt;br&gt;&#xA;गच्छ सौम्य शिवं मार्गं कार्यस्यास्य विवृद्धये।&lt;br&gt;&#xA;अहं त्वाऽनुगमिष्यामि सरथो दण्डकावनम् ॥ 3.40.24 ॥&lt;br&gt;&#xA;प्राप्य सीतामयुद्धेन वञ्चयित्वा तु राघवम्।&lt;br&gt;&#xA;लङ्कां प्रति गमिष्यामि कृतकार्यः सह त्वया ॥ 3.40.25 ॥&lt;br&gt;&#xA;एतत्कार्यमवश्यं मे बलादपि करिष्यसि।&lt;br&gt;&#xA;राज्ञो हि प्रतिकूलस्थो न जातु सुखमेधते ॥ 3.40.26 ॥&lt;br&gt;&#xA;आसाद्य तं जीवितसंशयस्ते मृत्युर्ध्रुवो ह्यद्य मया विरुद्ध्य।&lt;br&gt;&#xA;एतद्यथावत्प्रतिगृह्य बुद्ध्या यदत्र पथ्यं कुरु तत्तथा त्वम् ॥ 3.40.27 ॥&lt;/p&gt;</description>
    </item>
    <item>
      <title>०४१ मारीचोपदेशः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/041_mArIchopadeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/041_mArIchopadeshaH/</guid>
      <description>&lt;p&gt;आज्ञप्तोऽराजवद्वाक्यं प्रतिकूलं निशाचरः।&lt;br&gt;&#xA;अब्रवीत् परुषं वाक्यं मरीचो राक्षसाधिपम् ॥ 3.41.1 ॥&lt;br&gt;&#xA;केनायमुपदिष्टस्ते विनाशः पापकर्मणा।&lt;br&gt;&#xA;सपुत्रस्य सराष्ट्रस्य सामात्यस्य निशाचर ॥ 3.41.2 ॥&lt;br&gt;&#xA;कस्त्वया सुखिना राजन्नाभिनन्दति पापकृत्।&lt;br&gt;&#xA;केनेदमुपदिष्टं ते मुत्युद्वारमुपायतः ॥ 3.41.3 ॥&lt;br&gt;&#xA;शत्रवस्तव सुव्यक्तं हीनवीर्या निशाचराः।&lt;br&gt;&#xA;इच्छन्ति त्वां विनश्यन्तमुपरुद्धं बलीयसा ॥ 3.41.4 ॥&lt;br&gt;&#xA;केनेदमुपदिष्टं ते क्षुद्रेणाहितवादिना।&lt;br&gt;&#xA;यस्त्वामिच्छति नश्यन्तं स्वकृतेन निशाचर ॥ 3.41.5 ॥&lt;br&gt;&#xA;वध्याः खलु न हन्यन्ते सचिवास्तव रावण।&lt;br&gt;&#xA;ये त्वामुत्पथमारुढं न निगृङ्णन्ति सर्वशः ॥ 3.41.6 ॥&lt;br&gt;&#xA;अमात्यैः कामवृत्तो हि राजा कापथमाश्रितः।&lt;br&gt;&#xA;निग्राह्यः सर्वथा सद्भिर्न निग्राह्यो निगृह्यसे ॥ 3.41.7 ॥&lt;br&gt;&#xA;धर्ममर्थं च कामं च यशश्च जयतां वर।&lt;br&gt;&#xA;स्वामिप्रसादात् सचिवाः प्राप्नुवन्ति निशाचर ॥ 3.41.8 ॥&lt;br&gt;&#xA;विपर्यये तु तत्सर्वं व्यर्थं भवति रावण।&lt;br&gt;&#xA;व्यसनं स्वामिवैगुण्यात् प्राप्नुवन्तीतरे जनाः ॥ 3.41.9 ॥&lt;br&gt;&#xA;राजमूलो हि धर्मश्च जयश्च जयतां वर।&lt;br&gt;&#xA;तस्मात्सर्वास्ववस्थासु रक्षितव्या नराधिपाः ॥ 3.41.10 ॥&lt;br&gt;&#xA;राज्यं पालयितुं शक्यं न तीक्ष्णेन निशाचर।&lt;br&gt;&#xA;न चापि प्रतिकूलेन नाविनीतेन राक्षस ॥ 3.41.11 ॥&lt;br&gt;&#xA;ये तीक्ष्णमन्त्राः सचिवा भज्यन्ते सह तेन वै।&lt;br&gt;&#xA;विषमे तुरगाः शीघ्रा मन्दसारथयो यथा ॥ 3.41.12 ॥&lt;br&gt;&#xA;बहवः साधवो लोके युक्ता धर्ममनुष्ठिताः।&lt;br&gt;&#xA;परेषामपराधेन विनष्टाः सपरिच्छदाः ॥ 3.41.13 ॥&lt;br&gt;&#xA;स्वामिना प्रतिकूलेन प्रजास्तीक्ष्णेन रावण।&lt;br&gt;&#xA;रक्ष्यमाणा न वर्धन्ते मेषा गोमायुना यथा ॥ 3.41.14 ॥&lt;br&gt;&#xA;अवश्यं विनशिष्यन्ति सर्वे रावण राक्षसाः।&lt;br&gt;&#xA;येषां त्वं कर्कशो राजा दुर्बुद्धिरजितेन्द्रियः ॥ 3.41.15 ॥&lt;br&gt;&#xA;तदिदं काकतालीयं घोरमासादितं मया।&lt;br&gt;&#xA;अत्रैव शोचनीयस्त्वं ससैन्यो विनशिष्यसि ॥ 3.41.16 ॥&lt;br&gt;&#xA;मां निहत्य तु रामश्च नचिरात्त्वां वधिष्यति।&lt;br&gt;&#xA;अनेन कृतकृत्योऽस्मि म्रिये यदरिणा हतः ॥ 3.41.17 ॥&lt;br&gt;&#xA;दर्शनादेव रामस्य हतं मामुपधारय।&lt;br&gt;&#xA;आत्मानं च हतं विद्धि हृत्वा सीतां सबान्धवम् ॥ 3.41.18 ॥&lt;br&gt;&#xA;आनयिष्यसि चेत् सीतामाश्रमात् सहितो मया।&lt;br&gt;&#xA;नैव त्वमसि नाहं च नैव लङ्का न राक्षसाः ॥ 3.41.19 ॥&lt;br&gt;&#xA;निवार्यमाणस्तु मया हितैषिणा न मृष्यसे वाक्यमिदं निशाचर।&lt;br&gt;&#xA;परेतकल्पा हि गतायुषो नरा हितं न गृह्णन्ति सुहृद्भिरीरितम् ॥ 3.41.20 ॥&lt;/p&gt;</description>
    </item>
    <item>
      <title>०४२ मारीचेन स्वर्णमृगरूपधारणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/042_mArIchena_svarNamRgarUpadhAraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/042_mArIchena_svarNamRgarUpadhAraNam/</guid>
      <description>&lt;p&gt;एवमुक्त्वा तु वचनं मारीचो रावणं ततः।&lt;br&gt;&#xA;गच्छावेत्यब्रवीद्दीनो भयाद्रात्रिञ्चरप्रभोः ॥ 3.42.1 ॥&lt;br&gt;&#xA;दृष्टश्चाहं पुनस्तेन शरचापासिधारिणा।&lt;br&gt;&#xA;मद्वधोद्यतशस्त्रेण विनष्टं जीवितं च मे ॥ 3.42.2 ॥&lt;br&gt;&#xA;नहि रामं पराक्रम्य जीवन् प्रतिनिवर्तते।&lt;br&gt;&#xA;वर्तते प्रतिरूपोऽसौ यमदण्डहतस्य ते ॥ 3.42.3 ॥&lt;br&gt;&#xA;किन्नु शक्यं मया कर्तुमेवं त्वयि दुरात्मनि।&lt;br&gt;&#xA;एष गच्छाम्यहं तात स्वस्ति तेऽस्तु निशाचर ॥ 3.42.4 ॥&lt;br&gt;&#xA;प्रहृष्टस्त्वभवत्तेन वचनेन स रावणः।&lt;br&gt;&#xA;परिष्वज्य सुसंश्लेष्यमिदं वचनमब्रवीत् ॥ 3.42.5 ॥&lt;br&gt;&#xA;एतच्छौण्डीर्ययुक्तं ते मच्छन्दादिव भाषितम्।&lt;br&gt;&#xA;इदानीमसि मारीचः पूर्वमन्यो निशाचरः ॥ 3.42.6 ॥&lt;br&gt;&#xA;आरुह्यतामयं शीघ्रं रथो रत्नविभूषितः।&lt;br&gt;&#xA;मया सह तथा युक्तः पिशाचवदनैः खरैः ॥ 3.42.7 ॥&lt;br&gt;&#xA;प्रलोभयित्वा वैदेहीं यथेष्टं गन्तुमर्हसि।&lt;br&gt;&#xA;तां शून्ये प्रसभं सीतामानयिष्यामि मैथिलीम् ॥ 3.42.8 ॥&lt;br&gt;&#xA;ततो रावणमारीचौ विमानमिव तं रथम्।&lt;br&gt;&#xA;आरुह्य ययतुः शीघ्रं तस्मादाश्रममण्डलात् ॥ 3.42.9 ॥&lt;br&gt;&#xA;तथैव तत्र पश्यन्तौ पत्तनानि वनानि च।&lt;br&gt;&#xA;गिरींश्च सरितः सर्वा राष्ट्राणि नगराणि च ॥ 3.42.10 ॥&lt;br&gt;&#xA;समेत्य दण्डकारण्य राघवस्याश्रमं ततः।&lt;br&gt;&#xA;ददर्श सहमारीचो रावणो राक्षसाधिपः ॥ 3.42.11 ॥&lt;br&gt;&#xA;अवतीर्य रथात्तस्मात्ततः काञ्चनभूषणात्।&lt;br&gt;&#xA;हस्ते गृहीत्वा मारीचं रावणो वाक्यमब्रवीत् ॥ 3.42.12 ॥&lt;br&gt;&#xA;एतद्रामाश्रमपदं दृश्यते कदली वृतम्।&lt;br&gt;&#xA;क्रियतां तत्सखे शीघ्रं यदर्थं वयमागताः ॥ 3.42.13 ॥&lt;br&gt;&#xA;स रावणवचः श्रुत्वा मारीचो राक्षसस्तदा।&lt;br&gt;&#xA;मृगो भूत्वाऽऽश्रमद्वारि रामस्य विचचार ह ॥ 3.42.14 ॥&lt;br&gt;&#xA;स तु रूपं समास्थाय महदद्भुतदर्शनम्।&lt;br&gt;&#xA;मणिप्रवरशृङ्गाग्रः सितासितमुखाकृतिः ॥ 3.42.15 ॥&lt;br&gt;&#xA;रक्तपद्मोत्पलमुख इन्द्रनीलोत्पलश्रवाः।&lt;br&gt;&#xA;किञ्चिदभ्युन्नतग्रीव इन्द्रनीलदलाधरः ॥ 3.42.16 ॥&lt;br&gt;&#xA;कुन्देन्दुवज्रसङ्काशमुदरं चास्य भास्वरम्।&lt;br&gt;&#xA;मधूकनिभपार्श्वश्च पद्मकिञ्जल्कसन्निभः ॥ 3.42.17 ॥&lt;br&gt;&#xA;वैडूर्यसङ्काशखुरस्तनुजङ्घः सुसंहतः।&lt;br&gt;&#xA;इन्द्रायुधसवर्णेन पुच्छेनोर्ध्वं विराजता ॥ 3.42.18 ॥&lt;br&gt;&#xA;क्षणेन राक्षसो जातो मृगः परमशोभनः।&lt;br&gt;&#xA;वनं प्रज्वलयन् रम्यं रामाश्रमपदं च तत् ॥ 3.42.19 ॥&lt;br&gt;&#xA;मनोहरं दर्शनीयं रूपं कृत्वा स राक्षसः।&lt;br&gt;&#xA;प्रलोभनार्थं वैदेह्या नानाधातुविचित्रितम् ॥ 3.42.20 ॥&lt;br&gt;&#xA;विचरन् गच्छते तस्माच्छाद्वलानि समन्ततः ॥ 3.42.21 ॥&lt;br&gt;&#xA;रूप्यैर्बिन्दुशतैश्चित्रो भूत्वा स प्रियदर्शनः।&lt;br&gt;&#xA;विटपीनां किसलयान् भङ्क्त्वाऽदन् विचचार ह ॥ 3.42.22 ॥&lt;br&gt;&#xA;कदलीगृहकं गत्वा कर्णिकारानितस्ततः।&lt;br&gt;&#xA;समाश्रयन्मन्दगतिः सीतासन्दर्शनं तथा ॥ 3.42.23 ॥&lt;br&gt;&#xA;राजीवचित्रपृष्ठः स विरराज महागृगः।&lt;br&gt;&#xA;रामाश्रमपदाभ्याशे विचचार यथासुखम् ॥ 3.42.24 ॥&lt;br&gt;&#xA;पुनर्गत्वा निवृत्तश्च विचचार मृगोत्तमः।&lt;br&gt;&#xA;गत्वा मुहूर्तं त्वरया पुनः प्रतिनिवर्तते ॥ 3.42.25 ॥&lt;br&gt;&#xA;विक्रीडंश्च क्वचिद्भूमौ पुनरेव निषीदति।&lt;br&gt;&#xA;आश्रमद्वारमागम्य मृगयूथानि गच्छति ॥ 3.42.26 ॥&lt;br&gt;&#xA;सीतादर्शनमाकाङ्क्षन् राक्षसो मृगतां गतः।&lt;br&gt;&#xA;परिभ्रमति चित्राणि मण्डलानि विनिष्पतन् ॥ 3.42.27 ॥&lt;br&gt;&#xA;समुद्वीक्ष्य च तं सर्वे मृगा ह्यन्ये वनेचराः।&lt;br&gt;&#xA;उपागम्य समाघ्राय विद्रवन्ति दिशो दश ॥ 3.42.28 ॥&lt;br&gt;&#xA;राक्षमः सोऽपि तान्वन्यान् मृगान् मृगवधे रतः।&lt;br&gt;&#xA;प्रच्छादनार्थं भावस्य न भक्षयति संस्पृशन् ॥ 3.42.29 ॥&lt;br&gt;&#xA;तस्मिन्नेव ततः काले वैदेही शुभलोचना।&lt;br&gt;&#xA;कुसुमापचयव्यग्रा पादपानभ्यवर्तत ॥ 3.42.30 ॥&lt;br&gt;&#xA;कर्णिकारानशोकांश्च चूतांश्च मदिरेक्षणा।&lt;br&gt;&#xA;कुसुमान्यपचिन्वन्ती चचार रुचिरानना ॥ 3.42.31 ॥&lt;br&gt;&#xA;अनर्हाऽरण्यवासस्य सा तं रत्नमयं मृगम्।&lt;br&gt;&#xA;मुक्तामणिविचित्राङ्गं ददर्श परमाङ्गना ॥ 3.42.32 ॥&lt;br&gt;&#xA;सा तं रुचिरदन्तोष्ठी रूप्यधातुतनूरुहम्।&lt;br&gt;&#xA;विस्मयोत्फुल्लनयना सस्नेहं समुदैक्षत ॥ 3.42.33 ॥&lt;br&gt;&#xA;स च तां रामदयितां पश्यन् मायामयो मृगः।&lt;br&gt;&#xA;विचचार पुनश्चित्रं दीपयन्निव तद्वनम् ॥ 3.42.34 ॥&lt;br&gt;&#xA;अदृष्टपूर्वं तं दृष्ट्वा नानारत्नमयं मृगम्।&lt;br&gt;&#xA;विस्मयं परमं सीता जगाम जनकात्मजा ॥ 3.42.35 ॥&lt;/p&gt;</description>
    </item>
    <item>
      <title>०४३ स्वर्णमृगग्रहणर्थं रामगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/043_svarNamRgagrahaNarthaM_rAmagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/043_svarNamRgagrahaNarthaM_rAmagamanam/</guid>
      <description>&lt;p&gt;सा तं सम्प्रेक्ष्य सुश्रोणी कुसुमान्यपचिन्वती।&lt;br&gt;&#xA;हैमराजतवर्णाभ्यां पार्श्वाभ्यामुपशोभितम् ॥ 3.43.1 ॥&lt;br&gt;&#xA;प्रहृष्टा चानवद्याङ्गी मृष्टहाटकवर्णिनी।&lt;br&gt;&#xA;भर्तारमभिचक्रन्द लक्ष्मणं चापि सायुधम् ॥ 3.43.2 ॥&lt;br&gt;&#xA;तयाऽऽहूतौ नरव्याघ्रौ वैदेह्या रामलक्ष्मणौ।&lt;br&gt;&#xA;वीक्षमाणौ तु तं देशं तदा ददृशतुर्मृगम् ॥ 3.43.3 ॥&lt;br&gt;&#xA;शङ्कमानस्तु तं दृष्ट्वा लक्ष्मणो राममब्रवीत्।&lt;br&gt;&#xA;तमेवैनमहं मन्ये मारीचं राक्षसं मृगम् ॥ 3.43.4 ॥&lt;br&gt;&#xA;चरन्तो मृगयां हृष्टाः पापेनोपाधिना वने।&lt;br&gt;&#xA;अनेन निहता राजन् राजानः कामरूपिणा ॥ 3.43.5 ॥&lt;br&gt;&#xA;अस्य मायाविदो माया मृगरूपमिदं कृतम्।&lt;br&gt;&#xA;भानुमत् पुरुषव्याघ्र गन्धर्वपुरसन्निभम् ॥ 3.43.6 ॥&lt;br&gt;&#xA;मृगो ह्येवंविधो रत्नविचित्रो नास्ति राघव।&lt;br&gt;&#xA;जगत्यां जगतीनाथ मायैषा हि न संशयः ॥ 3.43.7 ॥&lt;br&gt;&#xA;एवं ब्रुवाणं काकुत्स्थं प्रतिवार्य शुचिस्मिता।&lt;br&gt;&#xA;उवाच सीता संहृष्टा चर्मणा हृतचेतना ॥ 3.43.8 ॥&lt;br&gt;&#xA;आर्यपुत्राभिरामोऽसौ मृगो हरति मे मनः।&lt;br&gt;&#xA;आनयैनं महाबाहो क्रीडार्थं नो भविष्यति ॥ 3.43.9 ॥&lt;br&gt;&#xA;इहाश्रमपदेऽस्माकं बहवः पुण्यदर्शनाः।&lt;br&gt;&#xA;मृगाश्चरन्ति सहिताः सृमराश्चमरास्तथा ॥ 3.43.10 ॥&lt;br&gt;&#xA;ऋक्षाः पृषतसङ्घाश्च वानराः किन्नरास्तथा।&lt;br&gt;&#xA;विचरन्ति महाबाहो रूपश्रेष्ठा मनोहराः ॥ 3.43.11 ॥&lt;br&gt;&#xA;न चास्य सदृशो राजन् दृष्टूपर्वो मृगः पुरा।&lt;br&gt;&#xA;तेजसा क्षमया दीप्त्या यथायं मृगसत्तमः ॥ 3.43.12 ॥&lt;br&gt;&#xA;नानावर्णविचित्राङ्गो रत्नबिन्दुसमाचितः।&lt;br&gt;&#xA;द्योतयन् वनमव्यग्रं शोभते शशिसन्निभः ॥ 3.43.13 ॥&lt;br&gt;&#xA;अहो रूपमहो लक्ष्मीः स्वरसम्पच्च शोभना।&lt;br&gt;&#xA;मृगोऽद्भुतो विचित्राङ्गो हृदयं हरतीव मे ॥ 3.43.14 ॥&lt;br&gt;&#xA;यदि ग्रहणमभ्येति जीवन्नेव मृगस्तव।&lt;br&gt;&#xA;आश्चर्यभूतं भवति विस्मयं जनयिष्यति ॥ 3.43.15 ॥&lt;br&gt;&#xA;समाप्तवनवासानां राज्यस्थानां च नः पुनः।&lt;br&gt;&#xA;अन्तःपुरविभूषार्थो मृग एष भविष्यति ॥ 3.43.16 ॥&lt;br&gt;&#xA;भरतस्यार्यपुत्रस्य श्वश्रूणां मम च प्रभो।&lt;br&gt;&#xA;मृगरूपमिदं व्यक्तं विस्मयं जनयिष्यति ॥ 3.43.17 ॥&lt;br&gt;&#xA;जीवन्न यदि तेऽभ्येति ग्रहणं मृगसत्तमः।&lt;br&gt;&#xA;अजिनं नरशार्दूल रुचिरं मे भविष्यति ॥ 3.43.18 ॥&lt;br&gt;&#xA;निहतस्यास्य सत्त्वस्य जाम्बूनदमयत्वचि।&lt;br&gt;&#xA;शष्पबृस्यां विनीतायामिच्छाम्यहमुपासितुम् ॥ 3.43.19 ॥&lt;br&gt;&#xA;कामवृत्तमिदं रौद्रं स्त्रीणामसदृशं मतम्।&lt;br&gt;&#xA;वपुषा त्वस्य सत्त्वस्य विस्मयो जनितो मम ॥ 3.43.20 ॥&lt;br&gt;&#xA;तारुणादित्यवर्णेन नक्षत्रपथवर्चसा।&lt;br&gt;&#xA;बभूव राघवस्यापि मनो विस्मयमागतम् ॥ 3.43.21 ॥&lt;br&gt;&#xA;एवं सीतावचः श्रुत्वा तं दृष्ट्वा मृगमद्भुतम्।&lt;br&gt;&#xA;लोभितस्तेन रूपेण सीतया च प्रचोदितः ॥ 3.43.22 ॥&lt;br&gt;&#xA;उवाच राघवो हृष्टो भ्रातरं लक्ष्मणं वचः ॥ 3.43.23 ॥&lt;br&gt;&#xA;पश्य लक्ष्मण वैदेह्याः स्पृहां मृगगतामिमाम्।&lt;br&gt;&#xA;रूपश्रेष्ठतया ह्येष मृगोऽद्य न भषिष्यति ॥ 3.43.24 ॥&lt;br&gt;&#xA;न वने नन्दनोद्देशे न चैत्ररथसंश्रये।&lt;br&gt;&#xA;कुतः पृथिव्यां सौमित्रे योऽस्य कश्चित्समो मृगः ॥ 3.43.25 ॥&lt;br&gt;&#xA;प्रतिलोमानुलोमाश्च रुचिरा रोमराजयः।&lt;br&gt;&#xA;शोभन्ते मृगमाश्रित्य चित्राः कनकबिन्दुभिः ॥ 3.43.26 ॥&lt;br&gt;&#xA;पश्यास्य जृम्भमाणस्य दीप्तामग्निशिखोपमाम्।&lt;br&gt;&#xA;जिह्वां मुखान्निःसरन्तीं मेघादिव शतह्रदाम् ॥ 3.43.27 ॥&lt;br&gt;&#xA;मसारगल्लर्कमुखः शङ्खमुक्तानिभोदरः।&lt;br&gt;&#xA;कस्य नामाभिरूपोऽसौ न मनो लोभयेन्मृगः ॥ 3.43.28 ॥&lt;br&gt;&#xA;नानारत्नमयं दिव्यं न मनो विस्मयं व्रजेत्।&lt;br&gt;&#xA;[किं पुनर्मैथिली सीता बाला नारी न विस्मयेत्।] ॥ 3.43.29 ॥&lt;br&gt;&#xA;मांसहेतोरपि मृगान् विहारार्थं च धन्विनः।&lt;br&gt;&#xA;घ्नन्ति लक्ष्मण राजानो मृगयायां महावने ॥ 3.43.30 ॥&lt;br&gt;&#xA;धनानि व्यवसायेन विचीयन्ते महावने।&lt;br&gt;&#xA;धातवो विविधाश्चापि मणिरत्नसुवर्णिनः ॥ 3.43.31 ॥&lt;br&gt;&#xA;तत्सारमखिलं नॄणां धनं निचयवर्धनम्।&lt;br&gt;&#xA;मनसा चिन्तितं सर्वं यथा शुक्रस्य लक्ष्मण ॥ 3.43.32 ॥&lt;br&gt;&#xA;अर्थी येनार्थकृत्येन संव्रजत्यविचारयन्।&lt;br&gt;&#xA;तमर्थमर्थशास्त्रज्ञाः प्राहुरर्थ्याश्च लक्ष्मण ॥ 3.43.33 ॥&lt;br&gt;&#xA;एतस्य मृगरत्नस्य परार्ध्ये काञ्चनत्वचि।&lt;br&gt;&#xA;उपवेक्ष्यति वैदेही मया सह सुमध्यमा ॥ 3.43.34 ॥&lt;br&gt;&#xA;न कादली न प्रियकी न प्रवेणी न चाविकी।&lt;br&gt;&#xA;भवेदेतस्य सदृशी स्पर्शनेनेति मे मतिः ॥ 3.43.35 ॥&lt;br&gt;&#xA;एष चैव मृगः श्रीमान् यश्च दिव्यो नभश्चरः।&lt;br&gt;&#xA;उभावेतै मृगौ दिव्यौ तारामृगमहीमृगौ ॥ 3.43.36 ॥&lt;br&gt;&#xA;यदि वाऽयं तथा यन्मां भवेद्वदसि लक्ष्मण।&lt;br&gt;&#xA;मायैषा राक्षसस्येति कर्तव्योऽस्य वधो मया ॥ 3.43.37 ॥&lt;br&gt;&#xA;एतेन हि नृशंसेन मारीचेनाकृतात्मना।&lt;br&gt;&#xA;वने विचरता पूर्वं हिंसिता मुनिपुङ्गवाः ॥ 3.43.38 ॥&lt;br&gt;&#xA;उत्थाय बहवो येन मृगयायां जनाधिपाः।&lt;br&gt;&#xA;निहताः परमेष्वासास्तस्माद्वध्यस्त्वयं मृगः ॥ 3.43.39 ॥&lt;br&gt;&#xA;पुरस्तादिह वातापिः परिभूय तपस्विनः।&lt;br&gt;&#xA;उदरस्थो द्विजान् हन्ति स्वगर्भोऽश्वतरीमिव ॥ 3.43.40 ॥&lt;br&gt;&#xA;स कदाचिच्चिराल्लोभादाससाद महामुनिम्।&lt;br&gt;&#xA;अगस्त्यं तेजसा युक्तं भक्षस्तस्य बभूव ह ॥ 3.43.41 ॥&lt;br&gt;&#xA;समुत्थाने च तद्रूपं कर्तुकामं समीक्ष्य तम्।&lt;br&gt;&#xA;उत्स्मयित्वा तु भगवान् वातापिमिदमब्रवीत् ॥ 3.43.42 ॥&lt;br&gt;&#xA;त्वयाऽविगण्य वातापे परिभूताः स्वतेजसा।&lt;br&gt;&#xA;जीवलोके द्विजश्रेष्ठास्तस्मादसि जरां गतः ॥ 3.43.43 ॥&lt;br&gt;&#xA;मद्विधं योऽतिमन्येत धर्मनित्यं जितेन्द्रियम्।&lt;br&gt;&#xA;भवेद्धतोऽयं वातापिरगस्त्येनेव मां गतः ॥ 3.43.44 ॥&lt;br&gt;&#xA;इह त्वं भव सन्नद्धो यन्त्रितो रक्ष मैथिलीम्।&lt;br&gt;&#xA;अस्यामायत्तमस्माकं यत्कृत्यं रघुनन्दन ॥ 3.43.45 ॥&lt;br&gt;&#xA;अहमेनं वधिष्यामि ग्रहीष्याम्यपि वा मृगम्।&lt;br&gt;&#xA;यावद्गच्छामि सौमित्रे मृगमानयितुं द्रुतम् ॥ 3.43.46 ॥&lt;br&gt;&#xA;पश्य लक्ष्मण वैदेहीं मृगत्वचिगतस्पृहाम्।&lt;br&gt;&#xA;त्वचा प्रधानया ह्येष मृगोऽद्य न भविष्यति ॥ 3.43.47 ॥&lt;br&gt;&#xA;अप्रमत्तेन ते भाव्यमाश्रमस्थेन सीतया ॥ 3.43.48 ॥&lt;br&gt;&#xA;यावत्पृषतमेकेन सायकेन निहन्म्यहम्।&lt;br&gt;&#xA;हत्वैतच्चर्म चादाय शीघ्रमेष्यामि लक्ष्मण ॥ 3.43.49 ॥&lt;br&gt;&#xA;प्रदक्षिणेनातिबलेन पक्षिणा जटायुषा बुद्धिमता च लक्ष्मण।&lt;br&gt;&#xA;भवाप्रमत्तः परिगृह्य मैथीलीं प्रतिक्षणं सर्वत एव शङ्कितः ॥ 3.43.50 ॥&lt;/p&gt;</description>
    </item>
    <item>
      <title>०४४ मारीचवधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/044_mArIchavadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/044_mArIchavadhaH/</guid>
      <description>&lt;p&gt;तथा तु तं समादिश्य भ्रातरं रघुनन्दनः।&lt;br&gt;&#xA;बबन्धासिं महातेजा जाम्बूनदमयत्सरुम् ॥ 3.44.1 ॥&lt;br&gt;&#xA;ततस्त्र्यवनतं चापमादायात्मविभूषणम्।&lt;br&gt;&#xA;आबध्य च कलापौ द्वौ जगामोदग्रविक्रमः ॥ 3.44.2 ॥&lt;br&gt;&#xA;बभूवान्तर्हितस्त्रासात्पुनः सन्दर्शनेऽभवत्।&lt;br&gt;&#xA;बद्धासिर्धनुरादाय प्रदुद्राव यतो मृगः ॥ 3.44.3 ॥&lt;br&gt;&#xA;तं स्म पश्यति रूपेण द्योतमानमिवाग्रतः।&lt;br&gt;&#xA;अवेक्ष्यावेक्ष्य धावन्तं धनुष्पाणिं महावने ॥ 3.44.4 ॥&lt;br&gt;&#xA;अतिवृत्तमिषोः पाताल्लोभयानं कदाचन।&lt;br&gt;&#xA;शङ्कितं तु समुद्भ्रान्तमुत्पतन्तमिवाम्बरे ॥ 3.44.5 ॥&lt;br&gt;&#xA;दृश्यमानमदृश्यं च वनोद्देशेषु केषुचित्।&lt;br&gt;&#xA;छिन्नाभ्रौरिव संवीतं शारदं चन्द्रमण्डलम् ॥ 3.44.6 ॥&lt;br&gt;&#xA;मुहर्तादेव ददृशे मुहुर्दूरात्प्रकाशते।&lt;br&gt;&#xA;दर्शनादर्शनादेवं सोऽपाकर्षत राघवम् ॥ 3.44.7 ॥&lt;br&gt;&#xA;सुदूरमाश्रमस्यास्य मारीचो मृगतां गतः ॥ 3.44.8 ॥&lt;br&gt;&#xA;आसीत्क्रुद्धस्तु काकुत्स्थो विवशस्तेन मोहितः।&lt;br&gt;&#xA;अथावतस्थे सम्भ्रान्तश्छायामाश्रित्य शाद्वले ॥ 3.44.9 ॥&lt;br&gt;&#xA;स तमुन्मादयामास मृगरूपो निशाचरः।&lt;br&gt;&#xA;मृगैः परिवृतो वन्यैरदूरात् प्रत्यदृश्यत ॥ 3.44.10 ॥&lt;br&gt;&#xA;ग्रहीतुकामं दृष्ट्वैनं पुनरेवाभ्यधावत।&lt;br&gt;&#xA;तत्क्षणादेव सन्त्रासात्पुनरन्तर्हितोऽभावत् ॥ 3.44.11 ॥&lt;br&gt;&#xA;दृष्ट्वा रामो महातेजास्तं हन्तुं कृतनिश्चयः।&lt;br&gt;&#xA;भूयस्तु शऱमुद्धृत्य कुपितस्तत्र राघवः ॥ 3.44.12 ॥&lt;br&gt;&#xA;सूर्यरश्मिप्रतीकाशं ज्वलन्तमरिमर्दनः।&lt;br&gt;&#xA;सन्धाय सुदृढे चापे विकृष्य बलवद्बली ॥ 3.44.13 ॥&lt;br&gt;&#xA;तमेव मृगमुद्दिश्य श्वसन्तमिव पन्नगम्।&lt;br&gt;&#xA;मुमोच ज्वलितं दीप्तमस्त्रं बह्मविनिर्मितम् ॥ 3.44.14 ॥&lt;br&gt;&#xA;शरीरं मृगरूपस्य विनिर्भिद्य शरोत्तमः।&lt;br&gt;&#xA;मारीचस्यैव हृदयं बिभेदाशनिसन्निभः ॥ 3.44.15 ॥&lt;br&gt;&#xA;तालमात्रमथोत्प्लुत्य न्यपतत्स शरातुरः।&lt;br&gt;&#xA;विनदन् भैरवं नादं धरण्यामल्पजीवितः ॥ 3.44.16 ॥&lt;br&gt;&#xA;स्मृत्वा तद्वचनं रक्षो दध्यौ केन तु लक्ष्मणम्।&lt;br&gt;&#xA;इह प्रस्थापयेत्सीता शून्ये तां रावणो हरेत् ॥ 3.44.17 ॥&lt;br&gt;&#xA;स प्राप्तकालमाज्ञाय चकार च ततः स्वरम्।&lt;br&gt;&#xA;सदृशं राघवस्यैव हा सीते लक्ष्मणेति च ॥ 3.44.18 ॥&lt;br&gt;&#xA;तेन मर्मणि निर्विद्धः शरेणानुपमेन च।&lt;br&gt;&#xA;मृगरूपं तु तत्त्यक्त्वा राक्षसं रूपमात्मनः ॥ 3.44.19 ॥&lt;br&gt;&#xA;चक्रे स सुमहाकायो मारीचो जीवितं त्यजन् ॥ 3.44.20 ॥&lt;br&gt;&#xA;ततो विचित्रकेयूरः सर्वाभरणभूषितः।&lt;br&gt;&#xA;हेममाली महादंष्ट्रो राक्षसोऽभूच्छराहतः ॥ 3.44.21 ॥&lt;br&gt;&#xA;रामो रुधिरसिक्ताङ्गं वेष्टमानं महीतले।&lt;br&gt;&#xA;जगाम मनसा सीतां लक्ष्मणस्य वचः स्मरन् ॥ 3.44.22 ॥&lt;br&gt;&#xA;मारीचस्यैव मायैषा पूर्वोक्तं लक्ष्णेन तु।&lt;br&gt;&#xA;तत्तथा ह्यभवच्चाद्य मारीचोऽयं मया हतः ॥ 3.44.23 ॥&lt;br&gt;&#xA;हा सीते लक्ष्मणेत्येवमाक्रुश्य च महास्वनम्।&lt;br&gt;&#xA;ममार राक्षसः सोऽयं श्रुत्वा सीता कथं भवेत् ॥ 3.44.24 ॥&lt;br&gt;&#xA;लक्ष्मणश्च महाबाहुः कामवस्थां गमिष्यति।&lt;br&gt;&#xA;इति सञ्चिन्त्य धर्मात्मा रामो हृष्टतनूरुहः ॥ 3.44.25 ॥&lt;br&gt;&#xA;तत्र रामं भयं तीव्रमाविवेश विषादजम् ॥ 3.44.26 ॥&lt;br&gt;&#xA;निहत्य पृषतं चान्यं मांसमादाय राघवः।&lt;br&gt;&#xA;त्वरमाणो जनस्थानं ससाराभिमुखस्तदा ॥ 3.44.27 ॥&lt;/p&gt;</description>
    </item>
    <item>
      <title>०४५ सीतादुर्वचनात्-लक्ष्मणनिर्गमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/045_sItAdurvachanAt-laxmaNanirgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/045_sItAdurvachanAt-laxmaNanirgamanam/</guid>
      <description>&lt;p&gt;आर्तस्वरं तु तं भर्तुर्विज्ञाय सदृशं वने।&lt;br&gt;&#xA;उवाच लक्ष्मणं सीता गच्छ जानीहि राघवम् ॥ 3.45.1 ॥&lt;br&gt;&#xA;नहि मे हृदयं स्थाने जीवितं वावतिष्ठति।&lt;br&gt;&#xA;क्रोशतः परमार्तस्य श्रुतः शब्दो मया भृशम् ॥ 3.45.2 ॥&lt;br&gt;&#xA;तं क्षिप्रमभिधाव त्वं भ्रातरं शरणैषिणम्।&lt;br&gt;&#xA;रक्षसां वशमापन्नं सिंहानामिव गोवृषम् ॥ 3.45.3 ॥&lt;br&gt;&#xA;न जगाम तथोक्तस्तु भ्रातुराज्ञाय शासनम्।&lt;br&gt;&#xA;तमुवाच ततस्तत्र कुपिता जनकात्मजा ॥ 3.45.4 ॥&lt;br&gt;&#xA;सौमित्रे मित्ररूपेण भ्रातुस्त्वमसि शत्रुवत्।&lt;br&gt;&#xA;यस्त्वमस्यामवस्थायां भ्रातरं नाभिपत्स्यसे ॥ 3.45.5 ॥&lt;br&gt;&#xA;इच्छसि त्वं विनश्यन्तं रामं लक्ष्मण मत्कृते।&lt;br&gt;&#xA;लोभान्मम कृते नूनं नानुगच्छसि राघवम् ॥ 3.45.6 ॥&lt;br&gt;&#xA;व्यसनं ते प्रियं मन्ये स्नेहो भ्रातरि नास्ति ते।&lt;br&gt;&#xA;तेन तिष्ठसि विस्रब्धस्तमपश्यन् महाद्युतिम् ॥ 3.45.7 ॥&lt;br&gt;&#xA;किं हि संशयमापन्ने तस्मिन्नह मया भवेत्।&lt;br&gt;&#xA;कर्तव्यमिह तिष्ठन्त्या यत्प्रधानस्त्वमागतः ॥ 3.45.8 ॥&lt;br&gt;&#xA;इति ब्रुवाणां वैदेहीं बाष्पशोकपरिप्लुताम्।&lt;br&gt;&#xA;अब्रवील्लक्ष्मणस्त्रस्तां सीतां मृगवधूमिव ॥ 3.45.9 ॥&lt;br&gt;&#xA;पन्नगासुरगन्धर्वदेवमानुषराक्षसैः।&lt;br&gt;&#xA;अशक्यस्तव वैदेहि भर्ता जेतुं न संशयः ॥ 3.45.10 ॥&lt;br&gt;&#xA;देवि देवमनुष्येषु गन्धर्वेषु पतत्त्रिषु।&lt;br&gt;&#xA;राक्षसेषु पिशाचेषु किन्नरेषु मृगेषु च ॥ 3.45.11 ॥&lt;br&gt;&#xA;दानवेषु च घोरेषु न स विद्येत शोभने।&lt;br&gt;&#xA;यो रामं प्रतियुद्ध्येत समरे वासवोपमम् ॥ 3.45.12 ॥&lt;br&gt;&#xA;अवध्यः समरे रामो नैवं त्वं वक्तुमर्हसि।&lt;br&gt;&#xA;न त्वामस्मिन्वने हातुमुत्सहे राघवं विना ॥ 3.45.13 ॥&lt;br&gt;&#xA;अनिवार्यं बलं तस्य बलैर्बलवतामपि।&lt;br&gt;&#xA;त्रिभिर्लोकैः समुद्युक्तैः सेश्वरैरपि सामरैः ॥ 3.45.14 ॥&lt;br&gt;&#xA;हृदयं निर्वृतं तेऽस्तु सन्तापस्त्यज्यतामयम्।&lt;br&gt;&#xA;आगमिष्यति ते भार्ता शीघ्रं हत्वा मृगोत्तमम् ॥ 3.45.15 ॥&lt;br&gt;&#xA;न च तस्य स्वरो व्यक्तं मायया केनचित्कृतः।&lt;br&gt;&#xA;गन्धर्वनगरप्रख्या माया सा तस्य रक्षसः ॥ 3.45.16 ॥&lt;br&gt;&#xA;न्यासभूतासि वैदेहि न्यस्ता मयि महात्मना।&lt;br&gt;&#xA;रामेण त्वं वरारोहे न त्वां त्यक्तुमिहोत्सहे ॥ 3.45.17 ॥&lt;br&gt;&#xA;कृतवैराश्च वैदेहि वयमेतैर्निशाचरैः।&lt;br&gt;&#xA;खरस्य निधनादेव जनस्थानवधं प्रति ॥ 3.45.18 ॥&lt;br&gt;&#xA;राक्षसा विविधा वाचो विसृजन्ति महावने।&lt;br&gt;&#xA;हिंसाविहारा वैदेहि न चिन्तयितुमर्हसि ॥ 3.45.19 ॥&lt;br&gt;&#xA;लक्ष्मणेनैवमुक्ता सा क्रुद्धा संरक्तलोचना।&lt;br&gt;&#xA;अब्रवीत्परुषं वाक्यं लक्ष्मणं सत्यवादिनम् ॥ 3.45.20 ॥&lt;br&gt;&#xA;अनार्याकरुणारम्भ नृशंस कुलपांसन।&lt;br&gt;&#xA;अहं तव प्रियं मन्ये रामस्य व्यसनं महत् ॥ 3.45.21 ॥&lt;br&gt;&#xA;रामस्य व्यसनं दृष्ट्वा तेनैतानि प्रभाषसे ॥ 3.45.22 ॥&lt;br&gt;&#xA;नैतच्चित्रं सपत्नेषु पापं लक्ष्ण यद्भवेत्।&lt;br&gt;&#xA;त्वद्विधेषु नृशंसेषु नित्यं प्रच्छन्नचारिषु ॥ 3.45.23 ॥&lt;br&gt;&#xA;सुदुष्टस्त्वं वने राममेकमेकोऽनुगच्छसि।&lt;br&gt;&#xA;मम हेतोः प्रतिच्छन्नः प्रयुक्तो भरतेन वा ॥ 3.45.24 ॥&lt;br&gt;&#xA;कथमिन्दीवरश्यामं पद्मपत्रनिभेक्षणम्।&lt;br&gt;&#xA;उपसंश्रित्य भर्तारं कामयेयं पृथग्जनम् ॥ 3.45.25 ॥&lt;br&gt;&#xA;समक्षं तव सौमित्रे प्राणांस्त्यक्ष्ये न संशयः।&lt;br&gt;&#xA;रामं विना क्षणमपि नहि जीवामि भूतले ॥ 3.45.26 ॥&lt;br&gt;&#xA;इत्युक्तः परुषं वाक्यं सीतया रोमहर्षणम्।&lt;br&gt;&#xA;अब्रवील्लक्ष्मणः सीतां प्राञ्जलिर्विजितेन्द्रियः ॥ 3.45.27 ॥&lt;br&gt;&#xA;उत्तरं नोत्सहे वक्तुं दैवतं भवती मम।&lt;br&gt;&#xA;वाक्यमप्रतिरूपं तु न चित्रं स्त्रीषु मैथिलि ॥ 3.45.28 ॥&lt;br&gt;&#xA;स्वभावस्त्वेष नारीणामेवं लोकेषु दृश्यते।&lt;br&gt;&#xA;विमुक्तधर्माश्चपलास्तीक्ष्णा भेदकराः स्त्रियः ॥ 3.45.29 ॥&lt;br&gt;&#xA;न सहे हीदृशं वाक्यं वैदेहि जनकात्मजे।&lt;br&gt;&#xA;श्रोत्रयोरुभयोर्मेऽद्य तप्तनाराचसन्निभम् ॥ 3.45.30 ॥&lt;br&gt;&#xA;उपशृण्वन्तु मे सर्वे साक्षिभूता वनेचराः।&lt;br&gt;&#xA;न्यायवादी यथाऽन्यायमुक्तोऽहं परुषं त्वया ॥ 3.45.31 ॥&lt;br&gt;&#xA;धिक् त्वामद्य प्रणश्य त्वं यन्मामैवं विशङ्कसे।&lt;br&gt;&#xA;स्त्रीत्वं दुष्टं स्वभावेन गुरुवाक्ये व्यवस्थितम् ॥ 3.45.32 ॥&lt;br&gt;&#xA;गमिष्ये यत्र काकुत्स्थः स्वस्ति तेऽस्तु वरानने।&lt;br&gt;&#xA;रक्षन्तु त्वां विशालाक्षि समग्रा वनदेवताः ॥ 3.45.33 ॥&lt;br&gt;&#xA;निमित्तानि हि घोराणि यानि प्रादुर्भवन्ति मे।&lt;br&gt;&#xA;अपि त्वां सह रामेण पश्येयं पुनरागतः ॥ 3.45.34 ॥&lt;br&gt;&#xA;लक्ष्मणेनैवमुक्ता सा रुदन्ती जनकात्मजा।&lt;br&gt;&#xA;प्रयुवाच ततो वाक्यं तीव्रं बाष्पपरिप्लुता ॥ 3.45.35 ॥&lt;br&gt;&#xA;गोदावरीं प्रवेक्ष्यामि विना रामेण लक्ष्मण।&lt;br&gt;&#xA;आबन्धिष्येऽथवा त्यक्ष्ये विषमे देहमात्मनः ॥ 3.45.36 ॥&lt;br&gt;&#xA;पिबाम्यहं विषं तीक्ष्णं प्रवेक्ष्यामि हुताशनम्।&lt;br&gt;&#xA;न त्वहं राघवादन्यं पदापि पुरुषं स्पृशे ॥ 3.45.37 ॥&lt;br&gt;&#xA;इति लक्ष्मणमाक्रुश्य सीता दुःखसमन्विता।&lt;br&gt;&#xA;पाणिभ्यां रुदती दुःखादुदरं प्रजघान ह ॥ 3.45.38 ॥&lt;br&gt;&#xA;तामार्त्तरूपां विमना रुदन्तीं सौमित्रिरालोक्य विशालनेत्राम्।&lt;br&gt;&#xA;आश्वासयामास न चैव भर्तुस्तं भ्रातरं किञ्चिदुवाच सीता ॥ 3.45.39 ॥&lt;br&gt;&#xA;ततस्तु सीतामभिवाद्य लक्ष्मणः कृताञ्जलिः किञ्चिदभिप्रणम्य च।&lt;br&gt;&#xA;अन्वीक्षमाणो बहुशश्च मैथिलीं जगाम रामस्य समीपमात्मवान् ॥ 3.45.40 ॥&lt;/p&gt;</description>
    </item>
    <item>
      <title>०४६ तपस्वीरूपेण रावणागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/046_tapasvIrUpeNa_rAvaNAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/046_tapasvIrUpeNa_rAvaNAgamanam/</guid>
      <description>&lt;p&gt;तया परुषमुक्तस्तु कुपितो राघवानुजः।&lt;br&gt;&#xA;स विकाङ्क्षन् भृशं रामं प्रतस्थे नचिरादिव ॥ 3.46.1 ॥&lt;br&gt;&#xA;तदासाद्य दशग्रीवः क्षिप्रमन्तरमास्थितः।&lt;br&gt;&#xA;अभिचक्राम वैदेहीं परिव्राजकरूपधृत् ॥ 3.46.2 ॥&lt;br&gt;&#xA;वामे चांसेऽवसज्याथ शुभे यष्टिकमण्डलू।&lt;br&gt;&#xA;परिव्राजकरूपेण वैदीहीं समुपागमत् ॥ 3.46.3 ॥&lt;br&gt;&#xA;तामाससादातिबलो भ्रातृभ्यां रहितां वने।&lt;br&gt;&#xA;रहितां चन्द्रसूर्याभ्यां सन्ध्यामिव महत्तमः ॥ 3.46.4 ॥&lt;br&gt;&#xA;तामपश्यत्ततो बालां रामपत्नीं यशस्विनीम्।&lt;br&gt;&#xA;रोहिणीं शशिना हीनां ग्रहवद् भृशदारुणः ॥ 3.46.5 ॥&lt;br&gt;&#xA;तमुग्रं पापकर्माणं जनस्थानरुहा द्रुमाः।&lt;br&gt;&#xA;समीक्ष्य न प्रकम्पन्ते न प्रवाति च मारुतः ॥ 3.46.6 ॥&lt;br&gt;&#xA;शीघ्रस्रोताश्च तं दृष्ट्वा वीक्षन्तं रक्तलोचनम्।&lt;br&gt;&#xA;स्तिमितं गन्तुमारेभे भयाद्गोदावरी नदी ॥ 3.46.7 ॥&lt;br&gt;&#xA;रामस्य त्वन्तरप्रेप्सुर्दशग्रीवस्तदन्तरे।&lt;br&gt;&#xA;उपतस्थे च वैदेहीं भिक्षुरूपेण रावणः ॥ 3.46.8 ॥&lt;br&gt;&#xA;अभव्यो भव्यरूपेण भर्तारमनुशोचतीम्।&lt;br&gt;&#xA;अभ्यवर्तत वैदेहीं चित्रामिव शनैश्चरः ॥ 3.46.9 ॥&lt;br&gt;&#xA;स पापो भव्यरूपेण तृणैः कूप इवावृतः।&lt;br&gt;&#xA;अतिष्ठत्प्रेक्ष्य वैदेहीं रामपत्नीं यशस्विनीम् ॥ 3.46.10 ॥&lt;br&gt;&#xA;शुभां रुचिरदन्तोष्ठीं पूर्णचन्द्रनिभाननाम्।&lt;br&gt;&#xA;आसीनां पर्णशालायां बाष्पशोकाभिपीडिताम् ॥ 3.46.11 ॥&lt;br&gt;&#xA;स तां पद्मपलाशाक्षीं पीतकौशेयवासिनीम्।&lt;br&gt;&#xA;अभ्यगच्छत वैदेहीं दुष्टचेता निशाचरः ॥ 3.46.12 ॥&lt;br&gt;&#xA;स मन्मथशराविष्टो ब्रह्मघोषमुदीरयन्।&lt;br&gt;&#xA;अब्रवीत्प्रश्रितं वाक्यं रहिते राक्षसाधिपः ॥ 3.46.13 ॥&lt;br&gt;&#xA;तामुत्तमां स्त्रियं लोके पद्महीनामिव श्रियम्।&lt;br&gt;&#xA;विभ्राजमानां वपुषा रावणः प्रशशंस ह ॥ 3.46.14 ॥&lt;br&gt;&#xA;का त्वं काञ्चनवर्णाभे पीतकौशेयवासिनि।&lt;br&gt;&#xA;कमलानां शुभां मालां पद्मिनीव हि बिभ्रती ॥ 3.46.15 ॥&lt;br&gt;&#xA;ह्रीः कीर्तिः श्रीः शुभा लक्ष्मीरप्सरा वा शुभानने।&lt;br&gt;&#xA;भूतिर्वा त्वं वरारोहे रतिर्वा स्वैरचारिणी ॥ 3.46.16 ॥&lt;br&gt;&#xA;समाः शिखरिणः स्निग्धाः पाण्डरा दशनास्तव।&lt;br&gt;&#xA;विशाले विमले नेत्रे रक्तान्ते कृष्णतारके ॥ 3.46.17 ॥&lt;br&gt;&#xA;विशालं जघनं पीनमूरू करिकरोपमौ ॥ 3.46.18 ॥&lt;br&gt;&#xA;पीनोन्नतमुखौ कान्तौ स्निग्धौ तालफलोपमौ।&lt;br&gt;&#xA;मणिप्रवेकाभरणै रुचिरौ ते पयोधरौ ॥ 3.46.19 ॥&lt;br&gt;&#xA;चारुस्मिते चारुदति चारुनेत्रे विलासिनि।&lt;br&gt;&#xA;मनोहरसि मे कान्ते नदी कूलमिवाम्भसा ॥ 3.46.20 ॥&lt;br&gt;&#xA;करान्तमितमध्यासि सुकेशी संहतस्तनी ॥ 3.46.21 ॥&lt;br&gt;&#xA;नैव देवी न गन्धर्वी न यक्षी न च किन्नरी।&lt;br&gt;&#xA;नैवंरूपा मया नारी दृष्टपूर्वा महीतले ॥ 3.46.22 ॥&lt;br&gt;&#xA;रूपमग्य्रं च लोकेषु सोकुमार्यं वयश्च ते।&lt;br&gt;&#xA;इह वासश्च कान्तारे चित्तमुन्मादयन्ति मे ॥ 3.46.23 ॥&lt;br&gt;&#xA;सा प्रतिक्राम भद्रं ते न त्वं वस्तुमिहार्हसि।&lt;br&gt;&#xA;राक्षसानामयं वासो घोराणां कामरूपिणाम् ॥ 3.46.24 ॥&lt;br&gt;&#xA;प्रासादाग्राणि रम्याणि नगरोपवनानि च।&lt;br&gt;&#xA;सम्पन्नानि सुगन्धीनि युक्तान्याचरितुं त्वया ॥ 3.46.25 ॥&lt;br&gt;&#xA;वरं माल्यं वरं भोज्यं वरं वस्त्रं च शोभने।&lt;br&gt;&#xA;भर्तारं च वरं मन्ये त्वद्युक्तमसितेक्षणे ॥ 3.46.26 ॥&lt;br&gt;&#xA;का त्वं भवसि रुद्राणां मरूतां वा वरानने।&lt;br&gt;&#xA;वसूनां वा वरारोहे देवता प्रतिभासि मे ॥ 3.46.27 ॥&lt;br&gt;&#xA;नेह गच्छन्ति गन्धर्वा न देवा न च किन्निराः।&lt;br&gt;&#xA;राक्षसानामयं वासः कथं नु त्वमिहागता ॥ 3.46.28 ॥&lt;br&gt;&#xA;इह शाखामृगाः सिंहा द्वीपिव्याघ्रमृगास्तथा।&lt;br&gt;&#xA;ऋक्षास्तरक्षवः कङ्काः कथं तेभ्यो न बिभ्यसि ॥ 3.46.29 ॥&lt;br&gt;&#xA;मदान्वितानां घोराणां कुञ्जराणां तरस्विनाम्।&lt;br&gt;&#xA;कथमेका महारण्ये न बिभेषि वरानने ॥ 3.46.30 ॥&lt;br&gt;&#xA;काऽसि कस्य कुतश्चित्वं किन्निमित्तं च दण्डकान्।&lt;br&gt;&#xA;एका चरसि कल्याणि घोरान् राक्षससेवितान् ॥ 3.46.31 ॥&lt;br&gt;&#xA;द्विजातिवेषेण हितं दृष्ट्वा रावणमागतम्।&lt;br&gt;&#xA;सर्वैरतिथिसत्कारैः पूजयामास मैथिली ॥ 3.46.32 ॥&lt;br&gt;&#xA;उपनीयासनं पूर्वं पाद्येनाभिनिमन्त्र्य च।&lt;br&gt;&#xA;अब्रवीत्सिद्धमित्येव तदा तं सौम्यदर्शनम् ॥ 3.46.33 ॥&lt;br&gt;&#xA;द्विजातिवेषेण समीक्ष्य मैथिली समागतं पात्रकुसुम्भधारिणम्।&lt;br&gt;&#xA;अशक्यमुद्द्वेष्टुमपायदर्शनं न्यमन्त्रयद् ब्राह्मणवत्तदाङ्गाना ॥ 3.46.34 ॥&lt;br&gt;&#xA;इयं बृसी ब्राह्मण काममास्यतामिदं च पाद्यं प्रतिगृह्यतामिति।&lt;br&gt;&#xA;इदं च सिद्धं वनजातमुत्तमं त्वदर्थमव्यग्रमिहोपभुज्यताम् ॥ 3.46.35 ॥&lt;br&gt;&#xA;निमन्त्र्यमाणः प्रतिपूर्णभाषिणीं नरेन्द्रपत्नीं प्रसमीक्ष्य मैथिलीम्।&lt;br&gt;&#xA;प्रसह्य तस्या हरणे धृतं मनः समार्पयत्स्वात्मवधाय रावणः ॥ 3.46.36 ॥&lt;br&gt;&#xA;ततः सुवेषं मृगयागतं पतिं प्रतीक्षमाणा सहलक्ष्मणं तदा।&lt;br&gt;&#xA;विवीक्षमाणा हरितं ददर्श तन्महद्वनं नैव तु रामलक्ष्मणौ ॥ 3.46.37 ॥&lt;/p&gt;</description>
    </item>
    <item>
      <title>०४७ रावणेन स्वैश्वर्यकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/047_rAvaNena_svaishvaryakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/047_rAvaNena_svaishvaryakathanam/</guid>
      <description>&lt;p&gt;रावणेन तु वैदेही तथा पृष्टा जिहीर्षता।&lt;br&gt;&#xA;परिव्राजकलिङ्गेन शशंसात्मानमङ्गना ॥ 3.47.1 ॥&lt;br&gt;&#xA;ब्राह्मणश्चातिथिश्चायमनुक्तो हि शपेत माम्।&lt;br&gt;&#xA;इति ध्यात्वा मुहूर्तं तु सीता वचनमब्रवीत् ॥ 3.47.2 ॥&lt;br&gt;&#xA;दुहिता जनकस्याहं मैथिलस्य महात्मनः।&lt;br&gt;&#xA;सीता नाम्नाऽस्मि भद्रं ते रामभार्या द्विजोत्तम ॥ 3.47.3 ॥&lt;br&gt;&#xA;उषित्वा द्वादश समा इक्ष्वाकूणां निवेशने।&lt;br&gt;&#xA;भूञ्जाना मानुषान् भोगान् सर्वकामसमृद्धिनी ॥ 3.47.4 ॥&lt;br&gt;&#xA;ततस्त्रयोदशे वर्षे राजाऽमन्त्रयत प्रभुः।&lt;br&gt;&#xA;अभिषेचयितुं रामं समेतो राजमन्त्रिभिः ॥ 3.47.5 ॥&lt;br&gt;&#xA;तस्मिन् सम्भ्रियमाणे तु राघवस्याभिषेचने।&lt;br&gt;&#xA;कैकेयी नाम भर्तारमार्या सा याचते वरम् ॥ 3.47.6 ॥&lt;br&gt;&#xA;मम प्रव्राजनं भर्तुर्भरतस्याभिषेचनम्।&lt;br&gt;&#xA;द्वावयाचत भर्तारं सत्यसन्धं नृपोत्तमम् ॥ 3.47.7 ॥&lt;br&gt;&#xA;नाद्य भोक्ष्ये न च स्वप्स्ये न पास्ये च कथञ्चन।&lt;br&gt;&#xA;एष मे जीवितस्यान्तो रामो यद्यभिषिच्यते ॥ 3.47.8 ॥&lt;br&gt;&#xA;इति ब्रुवाणां कैकेयीं श्वशुरो मे स मानदः।&lt;br&gt;&#xA;अयाचतार्थैरन्वर्थैर्न च याच्ञां चकार सा ॥ 3.47.9 ॥&lt;br&gt;&#xA;मम भर्ता महातेजा वयसा पञ्चविंशकः।&lt;br&gt;&#xA;अष्टादश हि वर्षाणि मम जन्मनि गण्यते ॥ 3.47.10 ॥&lt;br&gt;&#xA;रामेति प्रथितो लोके गुणवान् सत्यवान् शुचिः।&lt;br&gt;&#xA;विशालाक्षो महाबाहुः सर्वभूतहिते रतः ॥ 3.47.11 ॥&lt;br&gt;&#xA;कामार्तस्तु महातेजाः पिता दशरथः स्वयम्।&lt;br&gt;&#xA;कैकेय्याः प्रियकामार्थं तं रामं नाभ्यषेचयत् ॥ 3.47.12 ॥&lt;br&gt;&#xA;अभिषेकाय तु पितुः समीपं राममागतम्।&lt;br&gt;&#xA;कैकेयी मम भर्तारमित्युवाच धृतं वचः ॥ 3.47.13 ॥&lt;br&gt;&#xA;तव पित्रा समाज्ञप्तं ममेदं शृणु राघव।&lt;br&gt;&#xA;भरताय प्रदातव्यमिदं राज्यमकण्टकम् ॥ 3.47.14 ॥&lt;br&gt;&#xA;त्वया हि खलु वस्तव्यं नव वर्षाणि पञ्च च।&lt;br&gt;&#xA;वने प्रव्रज काकुत्स्थ पितरं मोचयानृतात् ॥ 3.47.15 ॥&lt;br&gt;&#xA;तथेत्युक्त्वा च तां रामः कैकेयीमकुतोभयः।&lt;br&gt;&#xA;चकार तद्वचस्तस्या मम भर्ता दृढव्रतः ॥ 3.47.16 ॥&lt;br&gt;&#xA;दद्यान्न प्रतिगृह्णीयात् सत्यं ब्रूयान्न चानृतम्।&lt;br&gt;&#xA;एतद्ब्राह्मण रामस्य ध्रुवं व्रतमनुत्तमम् ॥ 3.47.17 ॥&lt;br&gt;&#xA;तस्य भ्राता तु द्वैमात्रो लक्ष्मणो नाम वीर्यवान्।&lt;br&gt;&#xA;रामस्य पुरुषव्याघ्रः सहायः समरेऽरिहा ॥ 3.47.18 ॥&lt;br&gt;&#xA;स भ्राता लक्ष्मणो नाम धर्मचारी दृढव्रतः।&lt;br&gt;&#xA;अन्वगच्छद्धनुष्पाणिः प्रव्रजन्तं मया सह ॥ 3.47.19 ॥&lt;br&gt;&#xA;जटी तापसरूपेण मया सह सहानुजः।&lt;br&gt;&#xA;प्रविष्टो दण्डकारण्यं धर्मनित्यो जितेन्द्रियः ॥ 3.47.20 ॥&lt;br&gt;&#xA;ते वयं प्रच्युता राज्यात्कैकेय्यास्तु कृते त्रयः।&lt;br&gt;&#xA;विचराम द्विजश्रेष्ठ वनं गम्भीरमोजसा ॥ 3.47.21 ॥&lt;br&gt;&#xA;समाश्वस मुहुर्तं तु शक्यं वस्तुमिह त्वया।&lt;br&gt;&#xA;आगमिष्यति मे भर्ता वन्यमादाय पुष्कलम् ॥ 3.47.22 ॥&lt;br&gt;&#xA;स त्वं नाम च गोत्रं च कुलं चाचक्ष्व तत्त्वतः।&lt;br&gt;&#xA;एकश्च दण्डकारण्ये किमर्थं चरसि द्विज ॥ 3.47.23 ॥&lt;br&gt;&#xA;एवं ब्रुवन्त्यां सीतायां रामपत्न्यां महाबलः।&lt;br&gt;&#xA;प्रत्युवाचोत्तरं तीव्रं रावणो राक्षसाधिपः ॥ 3.47.24 ॥&lt;br&gt;&#xA;येन वित्रासिता लोकाः सदेवासुरपन्नागाः।&lt;br&gt;&#xA;अहं तु रावणो नाम सीते रक्षोगणेश्वरः ॥ 3.47.25 ॥&lt;br&gt;&#xA;त्वां तु काञ्चनवर्णाभां दृष्ट्वा कौशेयवासिनीम्।&lt;br&gt;&#xA;रतिं स्वकेषु दारेषु नाधिगच्छाम्यनिन्दिते ॥ 3.47.26 ॥&lt;br&gt;&#xA;बह्वीनामुत्तमस्त्रीणामाहृतानामितस्ततः।&lt;br&gt;&#xA;सर्वासामेव भद्रं ते ममाग्रमहिषी भव ॥ 3.47.27 ॥&lt;br&gt;&#xA;लङ्का नाम समुद्रस्य मध्ये मम महापुरी।&lt;br&gt;&#xA;सागरेण परिक्षप्ता निविष्टा नगमूर्द्धनि ॥ 3.47.28 ॥&lt;br&gt;&#xA;तत्र सीते मया सार्धं वनेषु विहरिष्यसि।&lt;br&gt;&#xA;न चास्यारण्यवास्य स्पृहयिष्यसि भामिनि ॥ 3.47.29 ॥&lt;br&gt;&#xA;पञ्च दास्यः सहस्त्राणि सर्वाभरणभूषिताः।&lt;br&gt;&#xA;सीते परिचरिष्यन्ति भार्या भवसि मे यदि ॥ 3.47.30 ॥&lt;br&gt;&#xA;रावणेनैवमुक्ता तु कुपिता जनकात्मजा।&lt;br&gt;&#xA;प्रत्युवाचानवद्याङ्गी तमनादृत्य राक्षसम् ॥ 3.47.31 ॥&lt;br&gt;&#xA;महागिरिमिवाकम्प्यं महेन्द्रसदृशं पतिम्।&lt;br&gt;&#xA;महोदधिमिवाक्षोभ्यमहं राममनुव्रता ॥ 3.47.32 ॥&lt;br&gt;&#xA;सर्वलक्षणसम्पन्नं न्यग्रोधपरिमण्डलम्।&lt;br&gt;&#xA;सत्यसन्धं महाभागमहं राममनुव्रता ॥ 3.47.33 ॥&lt;br&gt;&#xA;महाबाहुं महोरस्कं सिंहविक्रान्तगामिनम्।&lt;br&gt;&#xA;नृसिंहं सिंहसङ्काशमहं राममनुव्रता ॥ 3.47.34 ॥&lt;br&gt;&#xA;पूर्णचन्द्राननं रामं राजवत्सं जितेन्द्रियम्।&lt;br&gt;&#xA;पृथुकीर्तिं महात्मानमहं राममनुव्रता ॥ 3.47.35 ॥&lt;br&gt;&#xA;त्वं पुनर्जम्बुकः सिंहीं मामिच्छसि सुदुर्लभाम्।&lt;br&gt;&#xA;नाहं शक्या त्वया स्प्रष्टुमादित्यस्य प्रभा यथा ॥ 3.47.36 ॥&lt;br&gt;&#xA;पादपान् काञ्चनान् नूनं बहून् पश्यसि मन्दभाक्।&lt;br&gt;&#xA;राघवस्य प्रियां भार्यां यस्त्वमिच्छसि रावण ॥ 3.47.37 ॥&lt;br&gt;&#xA;क्षुधितस्य च सिंहस्य मृगशत्रोस्तरस्विनः।&lt;br&gt;&#xA;आशीविषस्य वदनाद्दंष्ट्रामादातुमिच्छसि ॥ 3.47.38 ॥&lt;br&gt;&#xA;मन्दरं पर्वतश्रेष्ठं पाणिनाहर्तुमिच्छसि।&lt;br&gt;&#xA;कालकूटं विषं पीत्वा स्वस्तिमान् गन्तुमिच्छसि ॥ 3.47.39 ॥&lt;br&gt;&#xA;अक्षि सूच्या प्रमृजसि जिह्वया लेक्षि च क्षुरम्।&lt;br&gt;&#xA;राघवस्य प्रियां भार्यां योऽधिगन्तुं त्वमिच्छसि ॥ 3.47.40 ॥&lt;br&gt;&#xA;अवसज्य शिलां कण्ठे समुद्रं तर्तुमिच्छसि।&lt;br&gt;&#xA;सूर्याचन्द्रमसौ चोभौ पाणिभ्यां हर्तुमिच्छसि ॥ 3.47.41 ॥&lt;br&gt;&#xA;यो रामस्य प्रियां भार्यां प्रधर्षयितुमिच्छसि ॥ 3.47.42 ॥&lt;br&gt;&#xA;अग्निं प्रज्वलितं दृष्ट्वा वस्त्रेणाहर्तुमिच्छसि।&lt;br&gt;&#xA;कल्याणवृत्तां रामस्य यो भार्यां हर्तुमिच्छसि ॥ 3.47.43 ॥&lt;br&gt;&#xA;अयोमुखानां शूलानामग्रे चरितुमिच्छसि।&lt;br&gt;&#xA;रामस्य सदृशीं भार्यां योऽधिगन्तुं त्वमिच्छसि ॥ 3.47.44 ॥&lt;br&gt;&#xA;यदन्तरं सिंहसृगालयोर्वने यदन्तरं स्यन्दिनिकासमुद्रयोः।&lt;br&gt;&#xA;सुराग्य्रसौवीरकयोर्यदन्तरं तदन्तरं वै तव राघवस्य च ॥ 3.47.45 ॥&lt;br&gt;&#xA;यदन्तरं काञ्चनसीसलोहयोर्यदन्तरं चन्दनवारिपङ्कयोः।&lt;br&gt;&#xA;यदन्तरं हस्तिबिडालयोर्वने तदन्तरं दाशरथेस्तवैव च ॥ 3.47.46 ॥&lt;br&gt;&#xA;यदन्तरं वायसवैनतेययोर्यदन्तरं मद्गुमयूरयोरपि।&lt;br&gt;&#xA;यदन्तरं सारसगृध्रयोर्वने तदन्तरं दाशरथेस्तवैव च ॥ 3.47.47 ॥&lt;br&gt;&#xA;तस्मिन् सहस्राक्षसमप्रभावे रामे स्थिते कार्मुकबाणपाणौ।&lt;br&gt;&#xA;हृताऽपि तेऽहं न जरां गमिष्ये वज्रं यथा मक्षिकयावगीर्णम् ॥ 3.47.48 ॥&lt;br&gt;&#xA;इतीव तद्वाक्यमदुष्टभावा सुधृष्टमुक्त्वा रजनीचरं तम्।&lt;br&gt;&#xA;गात्रप्रकम्पव्यथिता बभूव वातोद्धता सा कदलीव तन्वी ॥ 3.47.49 ॥&lt;br&gt;&#xA;तां वेपमानामुपलक्ष्य सीतां स रावणो मृत्युसमप्रभावः।&lt;br&gt;&#xA;कुलं बलं नाम च कर्म च स्वं समाचचक्षे भयकारणार्थम् ॥ 3.47.50 ॥&lt;/p&gt;</description>
    </item>
    <item>
      <title>०४८ रावणेन सीतानिर्भर्त्सनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/048_rAvaNena_sItAnirbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/048_rAvaNena_sItAnirbhartsanam/</guid>
      <description>&lt;p&gt;एवं ब्रुवन्त्यां सीतायां संरब्धः परुषं वचः।&lt;br&gt;&#xA;ललाटे भ्रुकुटीं कृत्वा रावणः प्रत्युवाच ह ॥ 3.48.1 ॥&lt;br&gt;&#xA;भ्राता वैश्रवणस्याहं सापत्न्यो वरवर्णिनि।&lt;br&gt;&#xA;रावणो नाम भद्रं ते दशग्रीवः प्रतापवान् ॥ 3.48.2 ॥&lt;br&gt;&#xA;यस्य देवाः सगन्धर्वाः पिशाचपतगोरगाः।&lt;br&gt;&#xA;विद्रवन्ति भयाद्भीता मृत्योरिव सदा प्रजाः ॥ 3.48.3 ॥&lt;br&gt;&#xA;येन वैश्रवणो राजा द्वैमात्रः कारणान्तरे।&lt;br&gt;&#xA;द्वन्द्वमासादितः क्रोधाद्रणे विक्रम्य निर्जितः ॥ 3.48.4 ॥&lt;br&gt;&#xA;यद्भयार्तः परित्यज्य स्वमधिष्ठानमृद्धिमत्।&lt;br&gt;&#xA;कैलासं पर्वतश्रेष्ठमध्यास्ते नरवाहनः ॥ 3.48.5 ॥&lt;br&gt;&#xA;यस्य तत् पुष्पकं नाम विमानं कामगं शुभम्।&lt;br&gt;&#xA;वीर्यादेवार्जितं भद्रे येन यामि विहायसम् ॥ 3.48.6 ॥&lt;br&gt;&#xA;मम सञ्जातरोषस्य मुखं दृष्ट्वैव मैथिलि।&lt;br&gt;&#xA;विद्रवन्ति परित्रस्ताः सुराः शक्रपुरोगमाः ॥ 3.48.7 ॥&lt;br&gt;&#xA;यत्र तिष्ठाम्यहं तत्र मारुतो वाति शङ्कितः।&lt;br&gt;&#xA;तीव्रांशुः शिशिरांशुश्च भयात् सम्पद्यते रविः ॥ 3.48.8 ॥&lt;br&gt;&#xA;निष्कम्पपत्त्रास्तरवो नद्यश्च स्तिमितोदकाः।&lt;br&gt;&#xA;भवन्ति यत्र यत्राहं तिष्ठामि विचरामि च ॥ 3.48.9 ॥&lt;br&gt;&#xA;मम पारे समुद्रस्य लङ्का नाम पुरी शुभा।&lt;br&gt;&#xA;सम्पूर्णा राक्षसैर्घोरैर्यथेन्द्रस्यामरावती ॥ 3.48.10 ॥&lt;br&gt;&#xA;प्राकारेण परिक्षिप्ता पाण्डरेण विराजता।&lt;br&gt;&#xA;हेमकक्ष्या पुरी रम्या वैडूर्यमयतोरणा ॥ 3.48.11 ॥&lt;br&gt;&#xA;[शतयोजनविस्तीर्णा त्रिंशद्योजनमायता।] सर्वकालफलैर्वृक्षैः सङ्कुलोद्यानशोभिता ॥ 3.48.12 ॥&lt;br&gt;&#xA;तत्र त्वं वसती सीते राजपुत्रि मया सह।&lt;br&gt;&#xA;न स्मरिष्यसि नारीणां मानुषीणां मनस्विनी ॥ 3.48.13 ॥&lt;br&gt;&#xA;भुञ्जाना मानुषान् भोगान् दिव्यांश्च वरवर्णिनि।&lt;br&gt;&#xA;न स्मरिष्यसि रामस्य मानुषस्य गतायुषः ॥ 3.48.14 ॥&lt;br&gt;&#xA;स्थापयित्वा प्रियं पुत्रं राज्ञा दरशथेन यः।&lt;br&gt;&#xA;मन्दवीर्यः सुतो ज्येष्ठस्ततः प्रस्थापितो ह्ययम् ॥ 3.48.15 ॥&lt;br&gt;&#xA;तेन किं भ्रष्टराज्येन रामेण गतचेतसा।&lt;br&gt;&#xA;करिष्यसि विशालाक्षि तापसेन तपस्विना ॥ 3.48.16 ॥&lt;br&gt;&#xA;सर्वराक्षसभर्तारं कामात् स्वयमिहागतम्।&lt;br&gt;&#xA;न मन्मथशराविष्टं प्रत्याख्यातुं त्वमर्हसि ॥ 3.48.17 ॥&lt;br&gt;&#xA;प्रत्याख्याय हि मां भीरु परितापं गमिष्यसि।&lt;br&gt;&#xA;चरणेनाभिहत्येव पुरूरवसमुर्वशी ॥ 3.48.18 ॥&lt;br&gt;&#xA;अङ्गुल्या न समो रामो मम युद्धे स मानुषः।&lt;br&gt;&#xA;तव भाग्येन सम्प्राप्तं भजस्व वरवर्णिनि ॥ 3.48.19 ॥&lt;br&gt;&#xA;एवमुक्ता तु वैदेही क्रुद्धा संरक्तलोचना।&lt;br&gt;&#xA;अब्रवीत्परुषं वाक्यं रहिते राक्षसाधिपम् ॥ 3.48.20 ॥&lt;br&gt;&#xA;कथं वैश्रवणं देवं सर्वभूतनमस्कृतम्।&lt;br&gt;&#xA;भ्रातरं व्यपदिश्य त्वमशुभं कर्तुमिच्छसि ॥ 3.48.21 ॥&lt;br&gt;&#xA;अवश्यं विनशिष्यन्ति सर्वे रावण राक्षसाः।&lt;br&gt;&#xA;येषां त्वं कर्कशो राजा दुर्बुद्धिरजितेन्द्रियः ॥ 3.48.22 ॥&lt;br&gt;&#xA;अपहृत्य शचीं भार्यां शक्यमिन्द्रस्य जीवितुम्।&lt;br&gt;&#xA;न च रामस्य भार्यां मामपनीयास्ति जीवितम् ॥ 3.48.23 ॥&lt;br&gt;&#xA;जीवेच्चिरं वज्रधरस्य हस्ताच्छचीं प्रधृष्याप्रतिरूपरूपाम्।&lt;br&gt;&#xA;न मादृशीं राक्षस दूषयित्वा पीतामृतस्यापि तवास्ति मोक्षः ॥ 3.48.24 ॥&lt;/p&gt;</description>
    </item>
    <item>
      <title>०४९ सीतापहरणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/049_sItApaharaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/049_sItApaharaNam/</guid>
      <description>&lt;p&gt;सीताया वचनं श्रुत्वा दशग्रीवः प्रतापवान्।&lt;br&gt;&#xA;हस्ते हस्तं समाहत्य चकार सुमहद्वपुः ॥ 3.49.1 ॥&lt;br&gt;&#xA;स मैथिलीं पुनर्वाक्यं बभाषे च ततो भृशम्।&lt;br&gt;&#xA;नोन्मत्तया श्रुतौ मन्ये मम वीर्यपराक्रमौ ॥ 3.49.2 ॥&lt;br&gt;&#xA;उद्वहेयं भुजाभ्यां तु मेदिनीमम्बरे स्थितः।&lt;br&gt;&#xA;आपिबेयं समुद्रं च हन्यां मृत्युं रणे स्थितः ॥ 3.49.3 ॥&lt;br&gt;&#xA;अर्कं रुन्ध्यां शरैस्तीक्ष्णैर्विभिन्द्यां हि महीतलम्।&lt;br&gt;&#xA;कामरूपिणमुन्मत्ते पश्य मां कामदं पतिम् ॥ 3.49.4 ॥&lt;br&gt;&#xA;एवमुक्तवतस्तस्य सूर्यकल्पे शिखिप्रभे।&lt;br&gt;&#xA;क्रुद्धस्य हरिपर्यन्ते रक्ते नेत्रे बभूवतुः ॥ 3.49.5 ॥&lt;br&gt;&#xA;सद्यः सौम्यं परित्यज्य भिक्षुरूपं स रावणः।&lt;br&gt;&#xA;स्वं रूपं कालरूपाभं भेजे वैश्रवणानुजः ॥ 3.49.6 ॥&lt;br&gt;&#xA;क्रोधेन महताविष्टो नीलजीमूतसन्निभः।&lt;br&gt;&#xA;दशास्यः कार्मुकी बाणी बभूव क्षणदाचरः ॥ 3.49.7 ॥&lt;br&gt;&#xA;स परिव्राजकच्छद्म महाकायो विहाय तत्।&lt;br&gt;&#xA;प्रतिपद्य स्वकं रूपं रावणो राक्षसाधिपः ॥ 3.49.8 ॥&lt;br&gt;&#xA;संरक्तनयनः क्रोधाज्जीमूतनिचयप्रभः।&lt;br&gt;&#xA;रक्ताम्बरधरस्तस्थौ स्त्रीरत्नं प्रेक्ष्य मैथिलीम् ॥ 3.49.9 ॥&lt;br&gt;&#xA;स तामसितकेशान्तां भास्करस्य प्रभामिव।&lt;br&gt;&#xA;वसनाभरणोपेतां मैथिलीं रावणोऽब्रवीत् ॥ 3.49.10 ॥&lt;br&gt;&#xA;त्रिषु लोकेषु विख्यातं यदि भर्तारमिच्छसि।&lt;br&gt;&#xA;मामाश्रय वरारोहे तवाहं सदृशः पतिः ॥ 3.49.11 ॥&lt;br&gt;&#xA;मां भजस्व चिराय त्वमहं श्लाघ्यः प्रियस्तव।&lt;br&gt;&#xA;नैव चाहं क्वचिद्भद्रे करिष्ये तव विप्रियम् ॥ 3.49.12 ॥&lt;br&gt;&#xA;त्यज्यतां मानुषो भावो मयि भावः प्रणीयताम्।&lt;br&gt;&#xA;राज्याच्च्युतमसिद्धार्थं रामं परिमितायुषम् ॥ 3.49.13 ॥&lt;br&gt;&#xA;कैर्गुणैरनुरक्ताऽसि मूढे मण्डितमानिनि।&lt;br&gt;&#xA;यः स्त्रिया वचनाद्राज्यं विहाय ससुहृज्जनम् ॥ 3.49.14 ॥&lt;br&gt;&#xA;अस्मिन् व्यालानुचरिते वने वसति दुर्मतिः ॥ 3.49.15 ॥&lt;br&gt;&#xA;अभिगम्य सुदुष्टात्मा राक्षसः काममोहितः।&lt;br&gt;&#xA;जग्राह रावणः सीतां बुधः खे रोहिणीमिव ॥ 3.49.16 ॥&lt;br&gt;&#xA;वामेन सीतां पद्माक्षीं मूर्द्धजेषु करेण सः।&lt;br&gt;&#xA;ऊर्वोस्तु दक्षिणेनैव परिजग्राह पाणिना ॥ 3.49.17 ॥&lt;br&gt;&#xA;तं दृष्ट्वा मृत्युसङ्काशं तीक्ष्णदंष्ट्रं महाभुजम्।&lt;br&gt;&#xA;प्राद्रवन् गिरिसङ्काशं भयार्ता वनदेवताः ॥ 3.49.18 ॥&lt;br&gt;&#xA;स च मायामयो दिव्यः खरयुक्तः खरस्वनः।&lt;br&gt;&#xA;प्रत्यदृश्यत हेमाङ्गो रावणस्य महारथः ॥ 3.49.19 ॥&lt;br&gt;&#xA;ततस्तां परुषैर्वाक्यैर्भर्त्सयन् स महास्वनः।&lt;br&gt;&#xA;अङ्केनादाय वैदेहीं रथमारोपयत्तदा ॥ 3.49.20 ॥&lt;br&gt;&#xA;सा गृहीता विचुक्रोश रावणेन यशस्विनी।&lt;br&gt;&#xA;रामेति सीता दुःखार्ता रामं दूरगतं वने ॥ 3.49.21 ॥&lt;br&gt;&#xA;तामकामां स कामार्तः पन्नगेन्द्रवधूमिव।&lt;br&gt;&#xA;विवेष्टमानामादाय उत्पपाताथ रावणः ॥ 3.49.22 ॥&lt;br&gt;&#xA;ततः सा राक्षसेन्द्रेण ह्रियमाणा विहायसा।&lt;br&gt;&#xA;भृशं चुक्रोश मत्तेव भ्रान्तचित्ता यथातुरा ॥ 3.49.23 ॥&lt;br&gt;&#xA;हा लक्ष्ण महाबाहो गुरुचित्तप्रसादक।&lt;br&gt;&#xA;ह्रियमाणां न जानीषे रक्षसा माममर्षिणा ॥ 3.49.24 ॥&lt;br&gt;&#xA;जीवितं सुखमर्थांश्च धर्महेतोः परित्यजन्।&lt;br&gt;&#xA;ह्रियमाणामधर्मेण मां राघव न पश्यसि ॥ 3.49.25 ॥&lt;br&gt;&#xA;ननु नामाविनीतानां विनेतासि परन्तप।&lt;br&gt;&#xA;कथमेवंविधं पापं न त्वं शास्सि हि रावणम् ॥ 3.49.26 ॥&lt;br&gt;&#xA;नतु सद्योऽविनीतस्य दृश्यते कर्मणः फलम्।&lt;br&gt;&#xA;कालोप्यङ्गी भवत्यत्र सस्यानामिव पक्तये ॥ 3.49.27 ॥&lt;br&gt;&#xA;स कर्म कृतवानेतत् कालोपहतचेतनः।&lt;br&gt;&#xA;जीवितान्तकरं घोरं रामाद्व्यसनमाप्नुहि ॥ 3.49.28 ॥&lt;br&gt;&#xA;हन्तेदानीं सकामाऽस्तु कैकेयी सह बान्धवैः।&lt;br&gt;&#xA;ह्रिये यद्धर्मकामस्य धर्मपत्नी यशस्विनः ॥ 3.49.29 ॥&lt;br&gt;&#xA;आमन्त्रये जनस्थाने कर्णिकारान् सुपुष्पितान्।&lt;br&gt;&#xA;क्षिप्रं रामाय शंसध्वं सीतां हरति रावणः ॥ 3.49.30 ॥&lt;br&gt;&#xA;माल्यवन्तं शिखरिणं वन्दे प्रस्रवणं गिरम्।&lt;br&gt;&#xA;क्षिप्रं रामाय शंस त्वं सीतां हरति रावणः ॥ 3.49.31 ॥&lt;br&gt;&#xA;हंसकारण्डवाकीर्णां वन्दे गोदावरीं नदीम्।&lt;br&gt;&#xA;क्षिप्रं रामाय शंस त्वं सीतां हरति रावणः ॥ 3.49.32 ॥&lt;br&gt;&#xA;दैवतानि च यान्यस्मिन् वने विविधपादपे।&lt;br&gt;&#xA;नमस्करोम्यहं तेभ्यो भर्तुः शंसत मां हृताम् ॥ 3.49.33 ॥&lt;br&gt;&#xA;यानि कानि चिदप्यत्र सत्त्वानि निवसन्त्युत।&lt;br&gt;&#xA;सर्वाणि शरणं यामि मृगपक्षिगणानपि ॥ 3.49.34 ॥&lt;br&gt;&#xA;ह्रियमाणां प्रियां भर्तुः प्राणेभ्योऽपि गरीयसीम्।&lt;br&gt;&#xA;विवशाऽपहृता सीता रावणेनेति शंसत ॥ 3.49.35 ॥&lt;br&gt;&#xA;विदित्वा मां महाबाहुरमुत्रापि महाबलः।&lt;br&gt;&#xA;आनेष्यति पराक्रम्य वैवस्वतहृतामपि ॥ 3.49.36 ॥&lt;br&gt;&#xA;सा तदा करुणा वाचो विलपन्ती सुदुःखिता।&lt;br&gt;&#xA;वनस्पतिगतं गृध्रं ददर्शायतलोचना ॥ 3.49.37 ॥&lt;br&gt;&#xA;सा तमुद्वीक्ष्य सुश्रोणी रावणस्य वशं गता।&lt;br&gt;&#xA;समाक्रन्दद्भयपरा दुःकोपहतया गिरा ॥ 3.49.38 ॥&lt;br&gt;&#xA;जटोयो पश्य मामार्य ह्रियमाणामनाथवत्।&lt;br&gt;&#xA;अनेन राक्षसेन्द्रेण करुणं पापकर्मणा ॥ 3.49.39 ॥&lt;br&gt;&#xA;नैष वारयितुं शक्यस्तव क्रूरो निशाचरः।&lt;br&gt;&#xA;सत्त्ववान् जितकाशी च सायुधश्चैव दुर्मतिः ॥ 3.49.40 ॥&lt;br&gt;&#xA;रामाय तु यथातत्त्वं जटायो हरणं मम।&lt;br&gt;&#xA;लक्ष्मणाय च तत्सर्वमाख्यातव्यमशेषतः ॥ 3.49.41 ॥&lt;/p&gt;</description>
    </item>
    <item>
      <title>०५० जटायुकृतरावणनिरोधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/050_jaTAyukRtarAvaNanirodhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/050_jaTAyukRtarAvaNanirodhaH/</guid>
      <description>&lt;p&gt;तं शब्दमवसुप्तस्तु जटायुरथ शुश्रुवे।&lt;br&gt;&#xA;निरीक्ष्य रावणं क्षिप्रं वैदेहीं च ददर्श सः ॥ 3.50.1 ॥&lt;br&gt;&#xA;ततः पर्वतकूटाभस्तीक्ष्णतुण्डः खगोत्तमः।&lt;br&gt;&#xA;वनस्पतिगतः श्रीमान् व्याजहार शुभां गिरम् ॥ 3.50.2 ॥&lt;br&gt;&#xA;दशग्रीव स्थितो धर्मे पुराणे सत्यसंश्रयः।&lt;br&gt;&#xA;जटायुर्नाम नाम्नाऽहं गृध्रराजो महाबलः ॥ 3.50.3 ॥&lt;br&gt;&#xA;राजा सर्वस्य लोकस्य महेन्द्रवरुणोपमः।&lt;br&gt;&#xA;लोकानां च हिते युक्तो रामो दशरथात्मजः ॥ 3.50.4 ॥&lt;br&gt;&#xA;तस्यैषा लोकनाथस्य धर्मपत्नी यशस्विनी।&lt;br&gt;&#xA;सीता नाम वरारोहा यां त्वं हर्तुमिहेच्छसि ॥ 3.50.5 ॥&lt;br&gt;&#xA;कथं राजा स्थितो धर्मे परदारान् परामृशेत्।&lt;br&gt;&#xA;रक्षणीया विशेषेण राजदारा महाबल ॥ 3.50.6 ॥&lt;br&gt;&#xA;न तत् समाचरेद्धीरो यत्परोऽस्य विगर्हयेत्।&lt;br&gt;&#xA;यथात्मनस्तथान्येषां दारा रक्ष्या विपश्चिता ॥ 3.50.7 ॥&lt;br&gt;&#xA;अर्थं वा यदि वा कामं शिष्टाः शास्त्रेष्वनागतम्।&lt;br&gt;&#xA;व्यवस्यन्ति न राजानो धर्मं पौलस्त्यनन्दन ॥ 3.50.8 ॥&lt;br&gt;&#xA;राजा धर्मश्च कामश्च द्रव्याणां चोत्तमो निधिः।&lt;br&gt;&#xA;धर्मः शुभं वा पापं वा राजमूलं प्रवर्तते ॥ 3.50.9 ॥&lt;br&gt;&#xA;पापस्वभावश्चपलः कथं त्वं रक्षसां वर।&lt;br&gt;&#xA;ऐश्वर्यमभिसम्प्राप्तो विमानमिव दुष्कृतिः ॥ 3.50.10 ॥&lt;br&gt;&#xA;कामं स्वभावो यो यस्य न शक्यः परिमार्जितुम्।&lt;br&gt;&#xA;नहि दुष्टात्मनामार्यमावसत्यालये चिरम् ॥ 3.50.11 ॥&lt;br&gt;&#xA;विषये वा पुरे वा ते यदा रामो महाबलः।&lt;br&gt;&#xA;नापराद्ध्यति धर्मात्मा कथं तस्यापराद्ध्यसि ॥ 3.50.12 ॥&lt;br&gt;&#xA;यदि शूर्पणखाहेतोर्जस्थानगतः खरः।&lt;br&gt;&#xA;अतिवृत्तो हतः पूर्वं रामेणाक्लिष्टकर्मणा ॥ 3.50.13 ॥&lt;br&gt;&#xA;अत्र ब्रूहि यथातत्त्वं को रामस्य व्यतिक्रमः।&lt;br&gt;&#xA;यस्य त्वं लोकनाथस्य भार्यां हृत्वा गमिष्यसि ॥ 3.50.14 ॥&lt;br&gt;&#xA;क्षिप्रं विसृज वैदहीं मा त्वा घोरेण चक्षुषा।&lt;br&gt;&#xA;दहेद्दहनभूतेन वृत्रमिन्द्राशनिर्यथा ॥ 3.50.15 ॥&lt;br&gt;&#xA;सर्पमाशीविषं बध्वा वस्त्रान्ते नावबुद्ध्यसे।&lt;br&gt;&#xA;ग्रीवायां प्रतिमुक्तं च कालपाशं न पश्यसि ॥ 3.50.16 ॥&lt;br&gt;&#xA;स भारः सौम्य भर्तव्यो यो नरं नावसादयेत्।&lt;br&gt;&#xA;तदन्नमपि भोक्तव्यं जीर्यते यदनामयम् ॥ 3.50.17 ॥&lt;br&gt;&#xA;यत्कृत्वा न भवेद्धर्मो न कीर्तिर्न यशो भुवि।&lt;br&gt;&#xA;शरीरस्य भवेत् खेदः कस्तत्कर्म समाचरेत् ॥ 3.50.18 ॥&lt;br&gt;&#xA;षष्टिर्वर्षसहस्त्राणि मम जातस्य रावण।&lt;br&gt;&#xA;पितृपैतामहं राज्यं यथावदनुतिष्ठतः ॥ 3.50.19 ॥&lt;br&gt;&#xA;वृद्धोहं त्वं युवा धन्वी सशरः कवची रथी।&lt;br&gt;&#xA;तथाप्यादाय वैदेहीं कुशली न गमिष्यसि ॥ 3.50.20 ॥&lt;br&gt;&#xA;न शक्तस्त्वं बलाद्धर्तुं वैदेहीं मम पश्यतः।&lt;br&gt;&#xA;हेतुभिर्न्यायसंयुक्तैर्ध्रुवां वेदश्रुतीमिव ॥ 3.50.21 ॥&lt;br&gt;&#xA;यद्ध्यस्व यदि शूरोऽसि मुहूर्तं तिष्ठ रावण।&lt;br&gt;&#xA;शयिष्यसे हतो भूमौ यथा पूर्वं करस्तथा ॥ 3.50.22 ॥&lt;br&gt;&#xA;असकृत्संयुगे येन निहता दैत्यदानवाः।&lt;br&gt;&#xA;न चिराच्चीरवासास्त्वां रामो युधि वधिष्यति ॥ 3.50.23 ॥&lt;br&gt;&#xA;किनु शक्यं मया कर्तुं गतौ दूरं नृपात्मजौ।&lt;br&gt;&#xA;क्षिप्रं त्वं नश्यसे नीच तयोर्भीतो न संशयः ॥ 3.50.24 ॥&lt;br&gt;&#xA;न हि मे जीवमानस्य नयिष्यसि शुभामिमाम्।&lt;br&gt;&#xA;सीतां कमलपत्राक्षीं रामस्य महिषीं प्रियाम् ॥ 3.50.25 ॥&lt;br&gt;&#xA;अवश्यं तु मया कार्यं प्रियं तस्य महात्मनः।&lt;br&gt;&#xA;जीवितेनापि रामस्य तथा दशरथस्य च ॥ 3.50.26 ॥&lt;br&gt;&#xA;तिष्ठ तिष्ठ दशग्रीव मुहूर्तं पश्य रावण।&lt;br&gt;&#xA;युद्धातिथ्यं प्रदास्यामि यथाप्राणं निशाचर ॥ 3.50.27 ॥&lt;br&gt;&#xA;वृन्तादिव फलं त्वां तु पातयेयं रथोत्तमात् ॥ 3.50.28 ॥&lt;/p&gt;</description>
    </item>
    <item>
      <title>०५१ जटायु-रावणयुद्धम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/051_jaTAyu-rAvaNayuddham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/051_jaTAyu-rAvaNayuddham/</guid>
      <description>&lt;p&gt;इत्युक्तस्य यथान्यायं रावणस्य जटायुषा।&lt;br&gt;&#xA;क्रुद्धस्याग्निनिभाः सर्वा रेजुर्विंशतिदृष्टयः ॥ 3.51.1 ॥&lt;br&gt;&#xA;संरक्तनयनः कोपात्तप्तकाञ्चनकुण्डलः।&lt;br&gt;&#xA;राक्षसेन्द्रोऽभिदुद्राव पतगेन्द्रममर्षणः ॥ 3.51.2 ॥&lt;br&gt;&#xA;स सम्प्रहारस्तुमुलस्तयोस्तस्मिन् महावने।&lt;br&gt;&#xA;बभूव वातोद्धतयोर्मेघयोर्गगने यथा ॥ 3.51.3 ॥&lt;br&gt;&#xA;तद्बभूवाद्भुतं युद्धं गृध्रराक्षसयोस्तदा।&lt;br&gt;&#xA;सपक्षयोर्माल्यवतोर्महापर्वतयोरिव ॥ 3.51.4 ॥&lt;br&gt;&#xA;ततो नालीकनाराचैस्तीक्ष्णाग्रैश्च विकर्णिभिः।&lt;br&gt;&#xA;अभ्यवर्षन्महाघोरैर्गृध्रराजं महाबलः ॥ 3.51.5 ॥&lt;br&gt;&#xA;स तानि शरजालानि गृघ्रः पत्त्ररथेश्वरः।&lt;br&gt;&#xA;जटायुः प्रतिजग्राह रावणास्त्राणि संयुगे ॥ 3.51.6 ॥&lt;br&gt;&#xA;तस्य तीक्ष्णनखाभ्यां तु चरणाभ्यां महाबलः।&lt;br&gt;&#xA;चकार बहुधा गात्रे व्रणान् पतगसत्तमः ॥ 3.51.7 ॥&lt;br&gt;&#xA;अथ क्रोधाद्दशग्रीवो जग्राह दश मार्गणान्।&lt;br&gt;&#xA;मृत्युदण्डनिभान् घोरान् शत्रुमर्दनकाङ्क्षया ॥ 3.51.8 ॥&lt;br&gt;&#xA;स तैर्बाणैर्महावीर्यः पूर्णमुक्तैरजिह्मगैः।&lt;br&gt;&#xA;बिभेद निशितैस्तीक्ष्णैर्गृधं घोरैः शिलीमुखैः ॥ 3.51.9 ॥&lt;br&gt;&#xA;स राक्षसरथे पश्यन् जानकीं बाष्पलोचनाम्।&lt;br&gt;&#xA;अचिन्तयित्वा तान् बाणान् राक्षसं समभिद्रवत् ॥ 3.51.10 ॥&lt;br&gt;&#xA;ततोऽस्य सशरं चापं मुक्तामणिविभूषितम्।&lt;br&gt;&#xA;चरणाभ्यां महातेजा बभञ्ज पतगेश्वरः ॥ 3.51.11 ॥&lt;br&gt;&#xA;ततोऽन्यद्धनुरादाय रावणः क्रोधमूर्च्छितः।&lt;br&gt;&#xA;ववर्ष शरवर्षाणि शतशोऽथ सहस्रशः ॥ 3.51.12 ॥&lt;br&gt;&#xA;शरैरावारितस्तस्य संयुगे पतगेश्वरः।&lt;br&gt;&#xA;कुलायमुपसम्प्राप्तः पक्षीव प्रबभौ तदा ॥ 3.51.13 ॥&lt;br&gt;&#xA;स तानि शरवर्षाणि पक्षाभ्यां च विधूय च।&lt;br&gt;&#xA;चरणाभ्यां महातेजा बभञ्जास्य महद्धनुः ॥ 3.51.14 ॥&lt;br&gt;&#xA;तच्चाग्निसदृशं दीप्तं रावणस्य शरावरम्।&lt;br&gt;&#xA;पक्षाभ्यां स महावीर्यो व्याधुनोत्पतगेश्वरः ॥ 3.51.15 ॥&lt;br&gt;&#xA;काञ्चनोरश्छदान् दिव्यान् पिशाचवदनान् खरान्।&lt;br&gt;&#xA;तांश्चास्य जवसम्पन्नान् जघान समरे बली ॥ 3.51.16 ॥&lt;br&gt;&#xA;वरं त्रिवेणुसम्पन्नं कामगं पावकार्चिषम्।&lt;br&gt;&#xA;मणिहेमविचित्राङ्गं बभञ्ज च महारथम् ॥ 3.51.17 ॥&lt;br&gt;&#xA;पूर्णचन्द्रप्रतीकाशं छत्त्रं च व्यजनैः सह।&lt;br&gt;&#xA;पातयामास वेगेन ग्राहिभी राक्षसैः सह ॥ 3.51.18 ॥&lt;br&gt;&#xA;सारथेश्चास्य वेगेन तुण्डेनैव महच्छिरः।&lt;br&gt;&#xA;पुनर्व्यपाहरच्छ्रीमान् पक्षिराजो महाबलः ॥ 3.51.19 ॥&lt;br&gt;&#xA;स भग्नधन्वा विरथो हताश्वो हतसारथिः।&lt;br&gt;&#xA;अङ्केनादाय वैदेहीं पपात भुवि रावणः ॥ 3.51.20 ॥&lt;br&gt;&#xA;दृष्ट्वा निपतितं भूमौ रावणं भग्नवाहनम्।&lt;br&gt;&#xA;साधु साध्विति भूतानि गध्रराजमपूजयन् ॥ 3.51.21 ॥&lt;br&gt;&#xA;परिश्रान्तं तु तं दृष्ट्वा जरया पक्षियूथपम्।&lt;br&gt;&#xA;उत्पपात पुनर्हृष्टो मैथिलीं गृह्य रावणः ॥ 3.51.22 ॥&lt;br&gt;&#xA;गृध्रराजः समुत्पत्य समभिद्रुत्य रावणम्।&lt;br&gt;&#xA;समावार्य महातेजा जटायुरिदमब्रवीत् ॥ 3.51.23 ॥&lt;br&gt;&#xA;वज्रसंस्पर्शबाणस्य भार्यां रामस्य रावण।&lt;br&gt;&#xA;अल्पबुद्धे हरस्येनां वधाय खलु रक्षसाम् ॥ 3.51.24 ॥&lt;br&gt;&#xA;समित्रबन्धुः सामात्यः सबलः सपरिच्छदः।&lt;br&gt;&#xA;विषपानं पिबस्येतत्पिपासित इवोदकम् ॥ 3.51.25 ॥&lt;br&gt;&#xA;अनुबन्धमजानन्तः कर्मणामविचक्षणाः।&lt;br&gt;&#xA;शीघ्रमेव विनश्यन्ति यथा त्वं विनशिष्यसि ॥ 3.51.26 ॥&lt;br&gt;&#xA;बद्धस्त्वं कालपाशेन क्व गतस्तस्य मोक्ष्यसे।&lt;br&gt;&#xA;वधाय बडिशं गृह्य सामिषं जलजो यथा ॥ 3.51.27 ॥&lt;br&gt;&#xA;नहि जातु दुराधर्षो काकुत्स्थौ तव रावण।&lt;br&gt;&#xA;धर्षणं चाश्रमस्यास्य क्षमिष्येते तु राघवौ ॥ 3.51.28 ॥&lt;br&gt;&#xA;यथा त्वया कृतं कर्म भीरुणा लोकगर्हितम्।&lt;br&gt;&#xA;तस्कराचरितो मार्गो नैष वीरनिषेवितः ॥ 3.51.29 ॥&lt;br&gt;&#xA;युद्ध्यस्व यदि शूरोऽसि मुहूर्तं तिष्ठ रावण।&lt;br&gt;&#xA;शयिष्यसे हतो भूमौ यथा भ्राता खरस्तथा ॥ 3.51.30 ॥&lt;br&gt;&#xA;परेतकाले पुरुषो यत्कर्म प्रतिपद्यते।&lt;br&gt;&#xA;विनाशायात्मनोऽधर्म्यं प्रतिपन्नोऽसि कर्म तत् ॥ 3.51.31 ॥&lt;br&gt;&#xA;पापानुबन्धो वै यस्य कर्मणः कर्म को नु तत्।&lt;br&gt;&#xA;कुर्वीत लोकाधिपतिः स्वयम्भूर्भगवानपि ॥ 3.51.32 ॥&lt;br&gt;&#xA;एवमुक्त्वा शुभं वाक्यं जटायुस्तस्य रक्षसः।&lt;br&gt;&#xA;निपपात भृशं पृष्ठे दशग्रीवस्य वीर्यवान् ॥ 3.51.33 ॥&lt;br&gt;&#xA;तं गृहीत्वा नखैस्तीक्ष्णैर्विरराद समन्ततः।&lt;br&gt;&#xA;अधिरूढो गजारोहो यथा स्याद्दुष्टवारणम् ॥ 3.51.34 ॥&lt;br&gt;&#xA;विरराद नखैरस्य तुण्डं पृष्ठे समर्पयन्।&lt;br&gt;&#xA;केशांश्चोत्पाटयामास नखपक्षमुखायुधः ॥ 3.51.35 ॥&lt;br&gt;&#xA;स तथा गृध्रराजेन क्लिश्यमानो मुहुर्मुहुः।&lt;br&gt;&#xA;अमर्षस्फुरितोष्ठः सन् प्राकम्पत स रावणः ॥ 3.51.36 ॥&lt;br&gt;&#xA;स परिष्वज्य वैदेहीं वामेनाङ्केन रावणः।&lt;br&gt;&#xA;तलेनाभिजघानाशु जटायुं क्रोधमूर्च्छितः ॥ 3.51.37 ॥&lt;br&gt;&#xA;जटायुस्तमभिक्रम्य तुण्डेनास्य खगाधिपः।&lt;br&gt;&#xA;वामबाहून् दश तदा व्यपाहरदरिन्दमः ॥ 3.51.38 ॥&lt;br&gt;&#xA;सञ्छिन्नबाहोः सद्यैव बाहवः सहसाऽभवन्।&lt;br&gt;&#xA;विषज्वालावलीयुक्ता वल्मीकादिव पन्नगाः ॥ 3.51.39 ॥&lt;br&gt;&#xA;ततः क्रोधाद्दशग्रीवः सीतामुत्सृज्य रावणः।&lt;br&gt;&#xA;मुष्टिभ्यां चरणाभ्यां च गृध्रराजमपोथयत् ॥ 3.51.40 ॥&lt;br&gt;&#xA;ततो मुहूर्तं सङ्ग्रामो बभूवातुलवीर्ययोः।&lt;br&gt;&#xA;राक्षसानां च मुख्यस्य पक्षिणां प्रवरस्य च ॥ 3.51.41 ॥&lt;br&gt;&#xA;तस्य व्यायच्छमानस्य रामस्यार्थे स रावणः।&lt;br&gt;&#xA;पक्षौ पार्श्वौ च पादौ च खङ्गमुद्धृत्य सोऽच्छिनत् ॥ 3.51.42 ॥&lt;br&gt;&#xA;स च्छिन्नपक्षः सहसा रक्षसा रौद्रकर्मणा।&lt;br&gt;&#xA;निपपात हतो गृध्रो धरण्यामल्पजीवितः ॥ 3.51.43 ॥&lt;br&gt;&#xA;तं दृष्ट्वा पतितं भूमौ क्षतजार्द्रं जटायुषम्।&lt;br&gt;&#xA;अभ्यधावत वैदही स्वबन्धुमिव दुःखिता ॥ 3.51.44 ॥&lt;br&gt;&#xA;तं नीलजीमूतनिकाशकल्पं सुपाण्डुरोरस्कमुदारवीर्यम्।&lt;br&gt;&#xA;ददर्श लङ्काधिपतिः पृथिव्यां जटायुषं शान्तमिवाग्निदावम् ॥ 3.51.45 ॥&lt;br&gt;&#xA;ततस्तु तं पत्त्ररथं महीतले निपातितं रावणवेगमर्दितम्।&lt;br&gt;&#xA;पुनः परिष्वज्य शशिप्रभानना रुरोद सीता जनकात्मजा तदा ॥ 3.51.46 ॥&lt;/p&gt;</description>
    </item>
    <item>
      <title>०५२ सीताविलापः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/052_sItAvilApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/052_sItAvilApaH/</guid>
      <description>&lt;p&gt;तमल्पजीवितं गृध्रं स्फुरन्तं राक्षसाधिपः।&lt;br&gt;&#xA;ददर्श भूमौ पतितं समीपे राघवाश्रमात् ॥ 3.52.1 ॥&lt;br&gt;&#xA;सा तु ताराधिपमुखी रावणेन समीक्ष्य तम्।&lt;br&gt;&#xA;गृध्रराजं विनिहतं विललाप सुदुःखिता ॥ 3.52.2 ॥&lt;br&gt;&#xA;आलिङ्ग्य गृध्रं निहतं रावणेन बलीयसा।&lt;br&gt;&#xA;विललाप सुदुःखार्ता सीता शशिनिभानना ॥ 3.52.3 ॥&lt;br&gt;&#xA;निमित्तं लक्षणज्ञानं शकुनिस्वरदर्शनम्।&lt;br&gt;&#xA;अवश्यं सुखदुःखेषु नराणां प्रतिदृश्यते ॥ 3.52.4 ॥&lt;br&gt;&#xA;नूनं राम न जानासि महद्व्यसनमात्मनः।&lt;br&gt;&#xA;धावन्ति नूनं काकुत्स्थं मदर्थं मृगपक्षिणः ॥ 3.52.5 ॥&lt;br&gt;&#xA;अयं हि पापचारेण मां त्रातुमभिसङ्गतः।&lt;br&gt;&#xA;शेते विनिहतो भूमौ ममाभाग्याद्विहङ्गमः ॥ 3.52.6 ॥&lt;br&gt;&#xA;त्राहि मामद्य काकुत्स्थ लक्ष्मणेति वराङ्गना।&lt;br&gt;&#xA;सुसन्त्रस्ता समाक्रन्दच्छृण्वतां तु यथान्तिके ॥ 3.52.7 ॥&lt;br&gt;&#xA;तां क्लिष्टमाल्याभरणां विलपन्तीमनाथवत्।&lt;br&gt;&#xA;अभ्यधावत वैदेहीं रावणो राक्षसाधिपः ॥ 3.52.8 ॥&lt;br&gt;&#xA;तां लतामिव वेष्टन्तीमालिङ्गन्तीं महाद्रुमान्।&lt;br&gt;&#xA;मुञ्च मुञ्चेति बहुशः प्रवदन् राक्षसाधिपः ॥ 3.52.9 ॥&lt;br&gt;&#xA;क्रोशन्तीं राम रामेति रामेण रहितां वने।&lt;br&gt;&#xA;जीवितान्ताय केशेषु जग्राहान्तकसन्निभः ॥ 3.52.10 ॥&lt;br&gt;&#xA;प्रधर्षितायां सीतायां बभूव सचराचरम्।&lt;br&gt;&#xA;जगत्सर्वममर्यादं तमसाऽन्धेन संवृतम् ॥ 3.52.11 ॥&lt;br&gt;&#xA;न वाति मारुतस्तत्र निष्प्रभोभूद्दिवाकरः ॥ 3.52.12 ॥&lt;br&gt;&#xA;दष्ट्वा सीतां परामृष्टां दीनां दिव्येन चक्षुषा।&lt;br&gt;&#xA;कृतं कार्यमिति श्रीमान् व्याजहार पितामहः ॥ 3.52.13 ॥&lt;br&gt;&#xA;दृषट्वा सीतां परामृष्टां दण्डकारण्यवासिनः।&lt;br&gt;&#xA;रावणस्य विनाशं च प्राप्तं बुध्वा यदृच्छया ॥ 3.52.14 ॥&lt;br&gt;&#xA;स तु तां रामरामेति रुदन्तीं लक्ष्मणेति च।&lt;br&gt;&#xA;जगामादाय चाकाशं रावणो राक्षसेश्वरः ॥ 3.52.15 ॥&lt;br&gt;&#xA;तप्ताभरणवर्णाङ्गी पीतकौशेयवासिनी।&lt;br&gt;&#xA;रराज राजपुत्री तु विद्युत्सौदामिनी यथा ॥ 3.52.16 ॥&lt;br&gt;&#xA;उद्धूतेन च वस्त्रेण तस्याः पीतेन रावणः।&lt;br&gt;&#xA;अधिकं प्रतिबभ्राज गिरिर्दीप्त इवाग्नीना ॥ 3.52.17 ॥&lt;br&gt;&#xA;तस्याः परमकल्याण्यास्ताम्राणि सुरभीणि च।&lt;br&gt;&#xA;पद्मपत्त्राणि वैदेह्या अभ्यकीर्यन्त रावणम् ॥ 3.52.18 ॥&lt;br&gt;&#xA;तस्याः कौशेयमुद्धूतमाकाशे कनकप्रभम्।&lt;br&gt;&#xA;बभौ चादित्यरागेण ताम्रमभ्रमिवातपे ॥ 3.52.19 ॥&lt;br&gt;&#xA;तस्यास्तत्सुनसं वक्रमाकाशे रावणाङ्कगम्।&lt;br&gt;&#xA;न रराज विना रामं विनालमिव पङ्कजम् ॥ 3.52.20 ॥&lt;br&gt;&#xA;बभूव जलदं नीलं भित्त्वा चन्द्र इवोदितः।&lt;br&gt;&#xA;सिललाटं सुकेशान्तं पद्मगर्भाभमव्रणम् ॥ 3.52.21 ॥&lt;br&gt;&#xA;शुक्लैः सुविमलैर्दन्तैः प्रभावद्भिरलङ्कृतम्।&lt;br&gt;&#xA;तस्यास्तद्विमलं वक्रमाकाशे रावणाङ्कगम् ॥ 3.52.22 ॥&lt;br&gt;&#xA;रुदितं व्यपमृष्टास्त्रं चन्द्रवत्प्रियदर्शनम्।&lt;br&gt;&#xA;सुनासं चारुताम्रोष्ठमाकाशे हाटकप्रभम् ॥ 3.52.23 ॥&lt;br&gt;&#xA;राक्षसेन समाधूतं तस्यास्तद्वदनं शुभम्।&lt;br&gt;&#xA;शुशुभे न विना रामं दिवा चन्द्र इवोदितः ॥ 3.52.24 ॥&lt;br&gt;&#xA;सा हेमवर्णा नीलाङ्गं मैथिली राक्षसाधिपम्।&lt;br&gt;&#xA;शुशुभे काञ्चनी काञ्ची नीलं मणिमिवाश्रिता ॥ 3.52.25 ॥&lt;br&gt;&#xA;सा पद्मगौरी हेमाभा रावणं जनकात्मजा।&lt;br&gt;&#xA;विद्युद्घनमिवाविश्य शुशुभे तप्तभूषणा ॥ 3.52.26 ॥&lt;br&gt;&#xA;तरुप्रवालरक्ता सा नीलाङ्गं राक्षसेश्वरम्।&lt;br&gt;&#xA;प्राशोभयत वैदेही गजं कक्ष्येव काञ्चनी ॥ 3.52.27 ॥&lt;br&gt;&#xA;तस्या भूषणघोषेण वैदेह्या राक्षसाधिपः।&lt;br&gt;&#xA;बभौ सचपलो नीलः सघोष इव तोयदः ॥ 3.52.28 ॥&lt;br&gt;&#xA;उत्तमाङ्गाच्च्युता तस्याः पुष्पवृष्टिः समन्ततः।&lt;br&gt;&#xA;सीताया ह्रियमाणायाः पपात धरणीतले ॥ 3.52.29 ॥&lt;br&gt;&#xA;सा तु रावणवेगेन पुष्पवृष्टिः समन्ततः।&lt;br&gt;&#xA;समाधूता दशग्रीवं पुनरेवाभ्यवर्तत ॥ 3.52.30 ॥&lt;br&gt;&#xA;अभ्यवर्तत पुष्पाणां धारा वैश्रवणानुजम्।&lt;br&gt;&#xA;नक्षत्रमाला विमला मेरुं नगमिवोमन्नम् ॥ 3.52.31 ॥&lt;br&gt;&#xA;चरणान्नूपुरं भ्रष्टं वैदेह्या रत्नभूषितम्।&lt;br&gt;&#xA;विद्युन्मण्डलसङ्काशं पपात मधुरस्वनम् ॥ 3.52.32 ॥&lt;br&gt;&#xA;तां महोल्कामिवाकाशे दीप्यमानां स्वतेजसा।&lt;br&gt;&#xA;जहाराकाशमाविश्य सीतां वैश्रवणानुजः ॥ 3.52.33 ॥&lt;br&gt;&#xA;तस्यास्तान्यग्निवर्णानि भूषणानि महीतले।&lt;br&gt;&#xA;सघोषाण्यवकीर्यन्त क्षीणास्तारा इवाम्बरात् ॥ 3.52.34 ॥&lt;br&gt;&#xA;तस्याः स्तनान्तराद् भ्रष्टो हारस्ताराधिपद्युतिः।&lt;br&gt;&#xA;वैहेह्या निपतन् भाति गङ्गेव गगनाच्च्युता ॥ 3.52.35 ॥&lt;br&gt;&#xA;उत्पन्नवाताभिहता नानाद्विजगणायुताः।&lt;br&gt;&#xA;मा भैरिति विधूताग्रा व्याजह्रुरिव पादपाः ॥ 3.52.36 ॥&lt;br&gt;&#xA;नलिन्यो ध्वस्तकमलास्त्रस्तमीनजलेचराः।&lt;br&gt;&#xA;सखीमिव गतोच्छ्वासामन्वशोचन्त मैथिलीम् ॥ 3.52.37 ॥&lt;br&gt;&#xA;समन्तादभिसम्पत्य सिंहव्याघ्रमृगद्विजाः।&lt;br&gt;&#xA;अन्वधावंस्तदा रोषोत्सीतां छायनुगामिनः ॥ 3.52.38 ॥&lt;br&gt;&#xA;जलप्रपातास्रमुखाः शृङ्गैरुच्छ्रितबाहवः।&lt;br&gt;&#xA;सीतायां ह्रियमाणायां विक्रोशन्तीव पर्वताः ॥ 3.52.39 ॥&lt;br&gt;&#xA;ह्रियमाणां तु वैदेहीं दृष्ट्वा दीनो दिवाकरः।&lt;br&gt;&#xA;प्रतिध्वस्तप्रभः श्रीमानासीत् पाण्डरमण्डलः ॥ 3.52.40 ॥&lt;br&gt;&#xA;यत्र रामस्य वैदेहीं भार्यां हरति रावणः।&lt;br&gt;&#xA;इति सर्वाणि भूतानि गणशः पर्यदेवयन् ॥ 3.52.41 ॥&lt;br&gt;&#xA;वित्रस्तका दीनमुखा रुरुदुर्मृगपोतकाः।&lt;br&gt;&#xA;उद्वीक्ष्योद्वीक्ष्य नयनैरास्रपाताविलेक्षणाः ॥ 3.52.42 ॥&lt;br&gt;&#xA;सुप्रवेपितगात्राश्च बभूवुर्वनदेवताः।&lt;br&gt;&#xA;विक्रोशन्तीं दृढं सीतां दृष्ट्वा दुःखं तथा गताम् ॥ 3.52.43 ॥&lt;br&gt;&#xA;तां तु लक्ष्मण रामेति क्रोशन्तीं मधुरस्वरम्।&lt;br&gt;&#xA;अवेक्षमाणां बहुशो वैदेहीं धरणीतलम् ॥ 3.52.44 ॥&lt;br&gt;&#xA;स तामाकुलकेशान्तां विप्रमृष्टविशेषकाम्।&lt;br&gt;&#xA;जहारात्मविनाशाय दशग्रीवो मनस्विनीम् ॥ 3.52.45 ॥&lt;br&gt;&#xA;ततस्तु सा चारुदती शुचिस्मिता विनाकृता बन्धुजनेन मैथिली।&lt;br&gt;&#xA;अपश्यती राघवलक्ष्मणावुभौ विवर्णवक्त्रा भयभारपीडिता ॥ 3.52.46 ॥&lt;/p&gt;</description>
    </item>
    <item>
      <title>०५३ रावणनिन्दा</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/053_rAvaNanindA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/053_rAvaNanindA/</guid>
      <description>&lt;p&gt;खमुत्पतन्तं तं दृष्ट्वा मैथिली जनकात्मजा।&lt;br&gt;&#xA;दुःखिता परमोद्विग्ना भये महति वर्तिनी ॥ 3.53.1 ॥&lt;br&gt;&#xA;रोषरोदनताम्राक्षी भीमाक्षं राक्षसाधिपम्।&lt;br&gt;&#xA;रुदन्ती करुणं सीता ह्रियमाणेदमब्रवीत् ॥ 3.53.2 ॥&lt;br&gt;&#xA;न व्यपत्रपसे नीच कर्मणाऽनेन रावण।&lt;br&gt;&#xA;ज्ञात्वा विरहितां यन्मां चोरयित्वा पलायसे ॥ 3.53.3 ॥&lt;br&gt;&#xA;त्वयैव नूनं दुष्टात्मन् भीरुणा हर्तुमिच्छता।&lt;br&gt;&#xA;ममापवाहितो भर्ता मृगरूपेण मायया ॥ 3.53.4 ॥&lt;br&gt;&#xA;यो हि मामुद्यतस्त्रातुं सोऽप्ययं विनिपातितः।&lt;br&gt;&#xA;गृध्रराजः पुराणोऽसौ श्वशुरस्य सखा मम ॥ 3.53.5 ॥&lt;br&gt;&#xA;परमं खलु ते वीर्यं दृश्यते राक्षसाधम।&lt;br&gt;&#xA;विश्राव्य नामधेयं हि युद्धे नास्मि जिता त्वया ॥ 3.53.6 ॥&lt;br&gt;&#xA;ईदृशं गर्हितं कर्म कथं कृत्वा न लज्जसे।&lt;br&gt;&#xA;स्त्रियाश्च हरणं नीच रहिते तु परस्य च ॥ 3.53.7 ॥&lt;br&gt;&#xA;कथयिष्यन्ति लोकेषु पुरुषाः कर्म कुत्सितम्।&lt;br&gt;&#xA;सुनृशंसमधर्मिष्ठं तव शौण्डीर्यमानिनः ॥ 3.53.8 ॥&lt;br&gt;&#xA;धिक् ते शौर्यं च सत्त्वं च यत्त्वं कथितवांस्तदा।&lt;br&gt;&#xA;कुलाक्रोशकरं लोके धिक् ते चारित्रमीदृशम् ॥ 3.53.9 ॥&lt;br&gt;&#xA;किं कर्तुं शक्यमेवं हि यज्जवेनैव धावसि।&lt;br&gt;&#xA;मुहूर्तमपि तिष्ठस्व न जीवन् प्रतियास्यसि ॥ 3.53.10 ॥&lt;br&gt;&#xA;न हि चक्षिष्पथं प्राप्य तयोः पार्थिवपुत्रयोः।&lt;br&gt;&#xA;ससैन्योऽपि समर्थस्त्वं मुहूर्तमपि जीवितुम् ॥ 3.53.11 ॥&lt;br&gt;&#xA;वने प्रज्वलितस्येव स्पर्शमग्नेर्विहङ्गमः।&lt;br&gt;&#xA;साधु कृत्वाऽऽत्मनः पथ्यं साधु मां मुञ्च रावण ॥ 3.53.12 ॥&lt;br&gt;&#xA;मत्प्रधर्षणरुष्टो हि भ्रात्रा सह पतिर्मम।&lt;br&gt;&#xA;विधास्यति विनाशाय त्वं मां यदि न मुञ्चसि ॥ 3.53.13 ॥&lt;br&gt;&#xA;येन त्वं व्यवसायेन बलान्मां हर्तुमिच्छसि।&lt;br&gt;&#xA;व्यवसायः स ते नीच भविष्यति निरर्थकः ॥ 3.53.14 ॥&lt;br&gt;&#xA;न ह्यहं तमपश्यन्ती भर्तारं विबुधोपमम्।&lt;br&gt;&#xA;उत्सहे शत्रुवशगा प्राणान् धारयितुं चिरम् ॥ 3.53.15 ॥&lt;br&gt;&#xA;न नूनं चात्मनः श्रेयः पथ्यं वा समवेक्षसे।&lt;br&gt;&#xA;मत्युकाले यथा मर्त्यो विपरीतानि सेवते ॥ 3.53.16 ॥&lt;br&gt;&#xA;मुमूर्षूणां हि सर्वेषां यत्पथ्यं तन्न रोचते।&lt;br&gt;&#xA;पश्याम्यद्य हि कण्ठे त्वां कालपाशावपाशितम् ॥ 3.53.17 ॥&lt;br&gt;&#xA;यथा चास्मिन् भयस्थाने न बिभेति दशानन।&lt;br&gt;&#xA;व्यक्तं हिरण्मयान् हि त्वं सम्पश्यसि महीरुहान् ॥ 3.53.18 ॥&lt;br&gt;&#xA;नदीं वैतरणीं घोरां रिधिरौघनिवासिनीम्।&lt;br&gt;&#xA;असिपत्त्रवनं चैव भीमं पश्यसि रावण ॥ 3.53.19 ॥&lt;br&gt;&#xA;तप्तकाञ्चनपुष्पां च वैडूर्यप्रवरच्छदाम्।&lt;br&gt;&#xA;द्रक्ष्यसे शाल्मलीं तीक्ष्णामायसैः कण्टकैश्चिताम् ॥ 3.53.20 ॥&lt;br&gt;&#xA;न हि त्वमीदृशं कृत्वा तस्यालीकं महात्मनः।&lt;br&gt;&#xA;धरितुं शक्यसि चिरं विषं पीत्वेव निर्घृणः ॥ 3.53.21 ॥&lt;br&gt;&#xA;बद्धस्त्वं कालपाशेन दुर्निवारेण रावण।&lt;br&gt;&#xA;क्व गतो लप्स्यसे शर्म भर्तुर्मम महात्मनः ॥ 3.53.22 ॥&lt;br&gt;&#xA;निमेषान्तरमात्रेण विना भ्रात्रा महावने।&lt;br&gt;&#xA;राक्षसा निहता येन सहस्राणि चतुर्दश ॥ 3.53.23 ॥&lt;br&gt;&#xA;स कथं राघवो वीरः सर्वास्त्रकुशलो बली।&lt;br&gt;&#xA;न त्वां हन्याच्छरैस्तीक्ष्णैरिष्टभार्यापहारिणम् ॥ 3.53.24 ॥&lt;br&gt;&#xA;एतच्चान्यच्च परुषं वैदेही रावणाङ्कगा।&lt;br&gt;&#xA;भयशोकसमाविष्टा करुणं विललाप ह ॥ 3.53.25 ॥&lt;br&gt;&#xA;तथा भृशार्तां बहु चैव भाषिणीं विलापपूर्वं करुणं च भामिनीम्।&lt;br&gt;&#xA;जहार पापः करुणं विवेष्टतीं नृपात्मजामागतगात्रवेपथुम् ॥ 3.53.26 ॥&lt;/p&gt;</description>
    </item>
    <item>
      <title>०५४ भूषणप्रक्षेपणम्-लङ्काप्रवेशं च</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/054_bhUShaNapraxepaNam-lankApraveshaM_cha/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/054_bhUShaNapraxepaNam-lankApraveshaM_cha/</guid>
      <description>&lt;p&gt;ह्रियमाणा तु वैदेही कञ्चिन्नाथमपश्यती।&lt;br&gt;&#xA;ददर्श गिरिशृङ्गस्थान् पञ्च वानरपुङ्गवान् ॥ 3.54.1 ॥&lt;br&gt;&#xA;उत्तरीयं वरारोहा शुभान्याभरणानि च।&lt;br&gt;&#xA;मुमोच यदि रामाय शंसेयुरिति मैथिली ॥ 3.54.2 ॥&lt;br&gt;&#xA;वस्त्रमुत्सृज्य तन्मध्ये निक्षिप्तं सहभूषणम्।&lt;br&gt;&#xA;सम्भ्रमात्तु दशग्रीवस्तत्कर्म न स बुद्धवान् ॥ 3.54.3 ॥&lt;br&gt;&#xA;पिङ्गाक्षास्तां विशालाक्षीं नेत्रैरनिमिषैरिव।&lt;br&gt;&#xA;विक्रोशन्तीं तथा सीतां ददृशुर्वानरर्षभाः ॥ 3.54.4 ॥&lt;br&gt;&#xA;स च पम्पामतिक्रम्य लङ्कामभिमुखः पुरीम्।&lt;br&gt;&#xA;जगाम रुदतीं गृह्य वैदेहीं राक्षसेश्वरः ॥ 3.54.5 ॥&lt;br&gt;&#xA;तां जहार सुसंहृष्टो रावणो मृत्युमात्मनः।&lt;br&gt;&#xA;उत्सङ्गेनैव भुजगीं तीक्ष्णदंष्ट्रां महाविषाम् ॥ 3.54.6 ॥&lt;br&gt;&#xA;वनानि सरितः शैलान् सरांसि च विहायसा।&lt;br&gt;&#xA;स क्षिप्रं समतीयाय शरश्चापादिव च्युतः ॥ 3.54.7 ॥&lt;br&gt;&#xA;तिमिनक्रनिकेतं तु वरुणालयमक्षयम्।&lt;br&gt;&#xA;सरतां शरणं गत्वा समतीयाय सागरम् ॥ 3.54.8 ॥&lt;br&gt;&#xA;सम्भ्रमात्परिवृत्तोर्मी रुद्धमीनमहोरगः।&lt;br&gt;&#xA;वैदेह्यां ह्रियमाणायां बभूव वरुणालयः ॥ 3.54.9 ॥&lt;br&gt;&#xA;अन्तरिक्षगता वाचः ससृजुश्चारणास्तदा।&lt;br&gt;&#xA;एतदन्तो दशग्रीव इति सिद्धास्तदाऽब्रुवन् ॥ 3.54.10 ॥&lt;br&gt;&#xA;स तु सीतां विवेष्टन्तीमङ्केनादाय रावणः।&lt;br&gt;&#xA;प्रविवेश पुरीं लङ्कां रूपिणीं मृत्युमात्मनः ॥ 3.54.11 ॥&lt;br&gt;&#xA;सोऽभिगम्य पुरीं लङ्कां सुविभक्तमहापथाम्।&lt;br&gt;&#xA;संरूढकक्ष्याबहुलं स्वमन्तःपुरमाविशत् ॥ 3.54.12 ॥&lt;br&gt;&#xA;तत्र तामसितापाङ्गां शोकमोहपरायणाम्।&lt;br&gt;&#xA;निदधे रावणः सीतां मयो मायामिव स्त्रियम् ॥ 3.54.13 ॥&lt;br&gt;&#xA;अब्रवीच्च दशग्रीवः पिशाचीर्घोरदर्शनाः।&lt;br&gt;&#xA;यथा नेमां पुमान् स्त्री वा सीतां पश्यत्यसम्मतः ॥ 3.54.14 ॥&lt;br&gt;&#xA;मुक्तामणिसुवर्णानि वस्त्राण्याभरणानि च।&lt;br&gt;&#xA;यद्यदिच्छेत्तदेवास्या देयं मच्छन्दतो यथा ॥ 3.54.15 ॥&lt;br&gt;&#xA;या च वक्ष्यति वैदेहीं वचनं किञ्चिदप्रियम्।&lt;br&gt;&#xA;अज्ञानाद्यदि वा ज्ञानान्न तस्या जीवितं प्रियम् ॥ 3.54.16 ॥&lt;br&gt;&#xA;तथोक्त्वा राक्षसीस्तास्तु राक्षसेन्द्रः प्रतापवान्।&lt;br&gt;&#xA;निष्क्रम्यान्तःपुरात्तस्मात्किं कृत्यमिति चिन्तयन् ॥ 3.54.17 ॥&lt;br&gt;&#xA;ददर्शाष्टौ महावीर्यान् राक्षसान् पिशिताशनान् ॥ 3.54.18 ॥&lt;br&gt;&#xA;स तान् दृष्ट्वा महावीर्यो वरदानेन मोहितः।&lt;br&gt;&#xA;उवाचैतानिदं वाक्यं प्रशस्य बलवीर्यतः ॥ 3.54.19 ॥&lt;br&gt;&#xA;नानाप्रहरणाः क्षिप्रमितो गच्छत सत्वराः।&lt;br&gt;&#xA;जनस्थानं हतस्थानं भूतपूर्वं खरालयम् ॥ 3.54.20 ॥&lt;br&gt;&#xA;तत्रोष्यतां जनस्थाने शून्ये निहतराक्षसे।&lt;br&gt;&#xA;पौरुषं बलमाश्रित्य त्रासमुत्सृज्य दूरतः ॥ 3.54.21 ॥&lt;br&gt;&#xA;बलं हि सुमहद्यन्मे जनस्थाने निवेशितम्।&lt;br&gt;&#xA;सदूषणखरं युद्धे हतं रामेण सायकैः ॥ 3.54.22 ॥&lt;br&gt;&#xA;तत्र क्रोधो ममामर्षाद्धैर्यस्योपरि वर्तते।&lt;br&gt;&#xA;वैरं च सुमहज्जातं रामं प्रति सुदारुणम् ॥ 3.54.23 ॥&lt;br&gt;&#xA;निर्यातयितुमिच्छामि तच्च वैरमहं रिपोः।&lt;br&gt;&#xA;नहि लप्स्याम्यहं निद्रामहत्वा संयुगे रिपुम् ॥ 3.54.24 ॥&lt;br&gt;&#xA;तं त्विदानीमहं हत्वा खरदूषणघातिनम्।&lt;br&gt;&#xA;रामं शर्मोपलप्स्यामि धनं लब्ध्वेव निर्धनः ॥ 3.54.25 ॥&lt;br&gt;&#xA;जनस्थाने वसद्भिस्तु भवद्भी राममाश्रिता।&lt;br&gt;&#xA;प्रवृत्तिरुपनेतव्या किं करोतीति तत्त्वतः ॥ 3.54.26 ॥&lt;br&gt;&#xA;अप्रमादाच्च गन्तव्यं सर्वैरपि निशाचरैः।&lt;br&gt;&#xA;कर्तव्यश्च सदा यत्नो राघवस्य वधं प्रति ॥ 3.54.27 ॥&lt;br&gt;&#xA;युष्माकं च बलज्ञोऽहं बहुशो रणमूर्धनि।&lt;br&gt;&#xA;अतश्चास्मिन् जनस्थाने मया यूयं नियोजिताः ॥ 3.54.28 ॥&lt;br&gt;&#xA;ततः प्रियं वाक्यमुपेत्य राक्षसा महार्थमष्टावभिवाद्य रावणम्।&lt;br&gt;&#xA;विहाय लङ्कां सहिताः प्रतस्थिरे यतो जनस्थानमलक्ष्यदर्शनाः ॥ 3.54.29 ॥&lt;br&gt;&#xA;ततस्तु सीतामुपलभ्य रावणः सुसम्प्रहृष्टः परिगृह्य मैथिलीम्।&lt;br&gt;&#xA;प्रसज्य रामेण च वैरमुत्तमं बभूव मोहान्मुदितः स राक्षसः ॥ 3.54.30 ॥&lt;/p&gt;</description>
    </item>
    <item>
      <title>०५५ सीतां प्रति रावणदर्पोक्तिः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/055_sItAM_prati_rAvaNadarpoktiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/055_sItAM_prati_rAvaNadarpoktiH/</guid>
      <description>&lt;p&gt;सन्दिश्य राक्षसान् घोरान् रावणोऽष्टौ महाबलान्।&lt;br&gt;&#xA;आत्मानं बुद्धिवैक्लव्यात्कृतकृत्यममन्यत ॥ 3.55.1 ॥&lt;br&gt;&#xA;स चिन्तयानो वैदेहीं कामबाणसमर्पितः।&lt;br&gt;&#xA;प्रविवेश गृहं रम्यं सीतां द्रष्टुमभित्वरन् ॥ 3.55.2 ॥&lt;br&gt;&#xA;स प्रविश्य तु तद्वेश्म रावणो राक्षसाधिपः।&lt;br&gt;&#xA;अपश्यद्राक्षसीमध्ये सीतां शोकपरायणाम् ॥ 3.55.3 ॥&lt;br&gt;&#xA;अश्रुपूर्णमुखीं दीनां शोकभाराभिपीडिताम्।&lt;br&gt;&#xA;वायुवेगैरिवाक्रान्तां मज्जन्तीं नावमर्णवे ॥ 3.55.4 ॥&lt;br&gt;&#xA;मृगयूथपरिभ्रष्टां मृगीं श्वभिरिवावृताम्।&lt;br&gt;&#xA;अधोमुखमुखीं सीतामभ्येत्य च निशाचरः ॥ 3.55.5 ॥&lt;br&gt;&#xA;तां तु शोकपरां दीनामवशां राक्षसाधिपः।&lt;br&gt;&#xA;स बलाद्दर्शयामास गृहं देवगृहोपपम् ॥ 3.55.6 ॥&lt;br&gt;&#xA;हर्म्यप्रासादसम्बाधं स्त्रीसहस्रनिषेवितम्।&lt;br&gt;&#xA;नानापक्षिगणैर्जुष्टं नानारत्नसमन्वितम् ॥ 3.55.7 ॥&lt;br&gt;&#xA;काञ्चनैस्तापनीयैश्च स्फाटिकै राजतैरपि।&lt;br&gt;&#xA;वज्रवैडूर्यचित्रैश्च स्तम्भैर्द्दष्टिमनोहरैः ॥ 3.55.8 ॥&lt;br&gt;&#xA;दिव्यदुन्दुभिनिर्ह्रादं तप्तकाञ्चनतोरणम्।&lt;br&gt;&#xA;सोपानं काञ्चनं चित्रमारुरोह तया सह ॥ 3.55.9 ॥&lt;br&gt;&#xA;दान्तिका राजताश्चैव गवाक्षाः प्रियदर्शनाः।&lt;br&gt;&#xA;हेमजालावृताश्चासन् तत्र प्रासादपङ्क्तयः ॥ 3.55.10 ॥&lt;br&gt;&#xA;सुधामणिविचित्राणि भूमिभागानि सर्वशः।&lt;br&gt;&#xA;दशग्रीवः स्वभवने प्रादर्शयत मैथिलीम् ॥ 3.55.11 ॥&lt;br&gt;&#xA;दीर्घिकाः पुष्करिण्यश्च नानावृक्षसमन्विताः।&lt;br&gt;&#xA;रावणो दर्शयामास सीतां शोकपरायणाम् ॥ 3.55.12 ॥&lt;br&gt;&#xA;दर्शयित्वा तु वैदेह्याः कृत्स्नं तद्भवनोत्तमम्।&lt;br&gt;&#xA;उवाच वाक्यं पापात्मा सीतां लोभितुमिच्छया ॥ 3.55.13 ॥&lt;br&gt;&#xA;दश राक्षसकोट्यश्च द्वाविंशतिरथापराः।&lt;br&gt;&#xA;तेषां प्रभुरहं सीते सर्वेषां भीमकर्मणाम् ॥ 3.55.14 ॥&lt;br&gt;&#xA;वर्जयित्वा जरावृद्धान् बालांश्च रजनीचरान्।&lt;br&gt;&#xA;सहस्रमेकमेकस्य मम कार्यपुरस्सरम् ॥ 3.55.15 ॥&lt;br&gt;&#xA;यदिदं राजतन्त्रं मे त्वयि सर्वं प्रतिष्ठितम्।&lt;br&gt;&#xA;जीवितं च विशालाक्षि त्वं मे प्राणैर्गरीयसी ॥ 3.55.16 ॥&lt;br&gt;&#xA;बहूनां स्त्रीसहस्राणां मम योऽसौ परिग्रहः।&lt;br&gt;&#xA;तासां त्वमीश्वरा सीते मम भार्या भव प्रिये ॥ 3.55.17 ॥&lt;br&gt;&#xA;साधु किं तेऽन्यथा बुद्ध्या रोचयस्व वचो मम।&lt;br&gt;&#xA;भजस्व माऽभितप्तस्य प्रसादं कर्तुमर्हसि ॥ 3.55.18 ॥&lt;br&gt;&#xA;परिक्षिप्ता सहस्रेण लङ्केयं शतयोजना।&lt;br&gt;&#xA;नेयं धर्षयितुं शक्या सेन्द्रैरपि सुरासुरैः ॥ 3.55.19 ॥&lt;br&gt;&#xA;न देवेषु न यक्षेषु न गन्धर्वेषु पक्षिषु।&lt;br&gt;&#xA;अहं पश्यामि लोकेषु यो मे वीर्यसमो भवेत् ॥ 3.55.20 ॥&lt;br&gt;&#xA;राज्यभ्रष्टेन दीनेन तापसेन गतायुषा।&lt;br&gt;&#xA;किं करिष्यसि रामेण मानुषेणाल्पतेजसा ॥ 3.55.21 ॥&lt;br&gt;&#xA;भजस्व सीते मामेव भर्ताहं सदृशस्तव।&lt;br&gt;&#xA;यौवनं ह्यध्रुवं भीरू रमस्वेह मया सह ॥ 3.55.22 ॥&lt;br&gt;&#xA;दर्शने मा कृथा बुद्धिं राघवस्य वरानने।&lt;br&gt;&#xA;काऽस्य शक्तिरिहागन्तुमपि सीते मनोरथैः ॥ 3.55.23 ॥&lt;br&gt;&#xA;न शक्यो वायुराकाशे पाशैर्बद्धुं महाजवः।&lt;br&gt;&#xA;दीप्यमानस्य वाप्यग्नेर्ग्रहीतुं विमलां शिखाम् ॥ 3.55.24 ॥&lt;br&gt;&#xA;त्रयाणामपि लोकानां न तं पश्यामि शोभने।&lt;br&gt;&#xA;विक्रमेण नयेद्यस्त्वां मद्बाहुपरिपालिताम् ॥ 3.55.25 ॥&lt;br&gt;&#xA;त्वत्प्रेष्या मद्विधाश्चैव देवाश्चापि चराचराः।&lt;br&gt;&#xA;अभिषेकोदकल्किन्ना तुष्टा च रमयस्व माम् ॥ 3.55.26 ॥&lt;br&gt;&#xA;दुष्कृतं यत्पुरा कर्म वनवासेन तद्गतम्।&lt;br&gt;&#xA;यश्च ते सुकृतो धर्मस्तस्येह फलमाप्नुहि ॥ 3.55.27 ॥&lt;br&gt;&#xA;इह माल्यानि सर्वाणि दिव्यगन्धानि मैथिलि।&lt;br&gt;&#xA;भूषणानि च मुख्यानि सेवस्व च मया सह ॥ 3.55.28 ॥&lt;br&gt;&#xA;पुष्पकं नाम सुश्रोणि भ्रातुर्वैश्रवणस्य मे।&lt;br&gt;&#xA;विमानं सूर्यसङ्काशं तरसा निर्जितं मया ॥ 3.55.29 ॥&lt;br&gt;&#xA;विशालं रमणीयं च तद्विमानमनुत्तमम्।&lt;br&gt;&#xA;तत्र सीते मया सार्धं विहरस्व यथासुखम् ॥ 3.55.30 ॥&lt;br&gt;&#xA;वदनं पद्मसङ्काशं विमलं चारुदर्शनम्।&lt;br&gt;&#xA;शोकार्तं तु वरारोहे न भ्राजति वरानने ॥ 3.55.31 ॥&lt;br&gt;&#xA;एवं वदति तस्मिन् सा वस्त्रान्तेन वराङ्गना।&lt;br&gt;&#xA;पिधायेन्दुनिभं सीता मुखमश्रूण्यवर्तयत् ॥ 3.55.32 ॥&lt;br&gt;&#xA;ध्यायन्तीं तामिवास्वस्थां दीनां चिन्ताहतप्रभाम्।&lt;br&gt;&#xA;उवाच वचनं पापो रावणो राक्षसेश्वरः ॥ 3.55.33 ॥&lt;br&gt;&#xA;अलं व्रीडेन वैदेहि धर्मलोपकृतेन च।&lt;br&gt;&#xA;आर्षोऽयं दैवनिष्यन्दो यसत्वामभिगमिष्यति ॥ 3.55.34 ॥&lt;br&gt;&#xA;एतौ पादौ महास्निग्धौ शिरौभिः परिपीडितौ।&lt;br&gt;&#xA;प्रसादं कुरु मे क्षिप्रं वश्यो दासोऽहमस्मि ते ॥ 3.55.35 ॥&lt;br&gt;&#xA;इमाः शून्या मया वाचः शुष्ममाणेन भाषिताः।&lt;br&gt;&#xA;न चापि रावणः काञ्चिन्मूर्ध्ना स्त्रीं प्रणमेत ह ॥ 3.55.36 ॥&lt;br&gt;&#xA;एवमुक्त्वा दशग्रीवो मैथीलीं जनकात्मजाम्।&lt;br&gt;&#xA;कृतान्तवशमापन्नो ममेयमिति मन्यते ॥ 3.55.37 ॥&lt;/p&gt;</description>
    </item>
    <item>
      <title>०५६ सीतया रामपराक्रमवर्णनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/056_sItayA_rAmaparAkramavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/04-sItApaharaNam/056_sItayA_rAmaparAkramavarNanam/</guid>
      <description>&lt;p&gt;सा तथोक्ता तु वैदेही निर्भया शोककर्शितता।&lt;br&gt;&#xA;तृणमन्तरतः कृत्वा रावणं प्रत्यभाषत ॥ 3.56.1 ॥&lt;br&gt;&#xA;राजा दशरथो नाम धर्मसेतुरिवाचलः।&lt;br&gt;&#xA;सत्यसन्धः परिज्ञातो यस्य पुत्रः स राघवः ॥ 3.56.2 ॥&lt;br&gt;&#xA;रामो नाम स धर्मात्मा त्रिषु लोकेषु विश्रुतः।&lt;br&gt;&#xA;दीर्घबाहुर्विशालाक्षो दैवतं हि पतिर्मम ॥ 3.56.3 ॥&lt;br&gt;&#xA;इक्ष्वाकूणां कुले जातः सिंहस्कन्धो महाद्युतिः।&lt;br&gt;&#xA;लक्ष्मणेन सह भ्रात्रा यस्ते प्राणान् हरिष्यति ॥ 3.56.4 ॥&lt;br&gt;&#xA;प्रत्यक्षं यद्यहं तस्य त्वया स्यां धर्षिता बलात्।&lt;br&gt;&#xA;शयिता त्वं हतः सङ्ख्ये जनस्थाने यथा खरः ॥ 3.56.5 ॥&lt;br&gt;&#xA;य एते राक्षसाः प्रोक्ता घोररूपा महाबलाः।&lt;br&gt;&#xA;राघवे निर्विषाः सर्वे सुपर्णे पन्नगा यथा ॥ 3.56.6 ॥&lt;br&gt;&#xA;तस्य ज्याविप्रमुक्तास्ते शराः काञ्चनभूषणाः।&lt;br&gt;&#xA;शरीरं विधमिष्यन्ति गङ्गा कूलमिवोर्मयः ॥ 3.56.7 ॥&lt;br&gt;&#xA;असुरैर्वा सुरैर्वा त्वं यद्यवध्योऽसि रावण।&lt;br&gt;&#xA;उत्पाद्य सुमहद्वैरं जीवंस्तस्य न मोक्ष्यसे ॥ 3.56.8 ॥&lt;br&gt;&#xA;स ते जीवितशेषस्य राघवोन्तकरो बली।&lt;br&gt;&#xA;पशोर्यूपगतस्येव जीवितं तव दुर्लभम् ॥ 3.56.9 ॥&lt;br&gt;&#xA;यदि पश्येत् स रामस्त्वां रोषदीप्तेन चक्षुषा।&lt;br&gt;&#xA;रक्षस्त्वमद्य निर्दग्धो गच्छेः सद्यः पराभवम् ॥ 3.56.10 ॥&lt;br&gt;&#xA;यश्चन्द्रं नभसो भूमौ पातयेन्नाशयेत वा।&lt;br&gt;&#xA;सागरं शोषयेद्वापि स सीतां मोचयेदिह ॥ 3.56.11 ॥&lt;br&gt;&#xA;गतायुस्त्वं गतश्रीको गतसत्त्वो गतेन्द्रियः।&lt;br&gt;&#xA;लङ्का वैधव्यसंयुक्ता त्वत्कृतेन भविष्यति ॥ 3.56.12 ॥&lt;br&gt;&#xA;न ते पापमिदं कर्म सुखोदर्कं भविष्यति।&lt;br&gt;&#xA;याऽहं नीता विनाभावं पतिपार्श्वात्त्वया वने ॥ 3.56.13 ॥&lt;br&gt;&#xA;स हि दैवतसंयुक्तो मम भर्ता महाद्युतिः।&lt;br&gt;&#xA;निर्भयो वीर्यमाश्रित्य शून्यो वसति दण्डके ॥ 3.56.14 ॥&lt;br&gt;&#xA;स ते दर्पं बलं वीर्यमुत्सेकं च तथाविधम्।&lt;br&gt;&#xA;अपनेष्यति गात्रेभ्यः शरवर्षेण संयुगे ॥ 3.56.15 ॥&lt;br&gt;&#xA;यदा विनाशो भूतानां दृश्यते कालचोदितः।&lt;br&gt;&#xA;तदा कार्ये प्रमाद्यन्ति नराः कालवशं गताः ॥ 3.56.16 ॥&lt;br&gt;&#xA;मां प्रधृष्य स ते कालः प्राप्तोऽयं राक्षसाधम।&lt;br&gt;&#xA;आत्मनो राक्षसानां च वधायान्तःपुरस्य च ॥ 3.56.17 ॥&lt;br&gt;&#xA;न शक्या यज्ञमध्यस्था वेदिः स्रुग्भाण्डमण्डिता।&lt;br&gt;&#xA;द्विजातिमन्त्रपूता च चण्डालेनावमर्दितुम् ॥ 3.56.18 ॥&lt;br&gt;&#xA;तथाहं धर्मनित्यस्य धर्मपत्नी पतिव्रता।&lt;br&gt;&#xA;त्वया स्प्रष्टुं न शक्याऽस्मि राक्षसाधम पापिना ॥ 3.56.19 ॥&lt;br&gt;&#xA;क्रीडन्ती राजहंसेन पद्मषण्डेषु नित्यदा।&lt;br&gt;&#xA;हंसी सा तृमषण्डस्थं कथं पश्येत मदगुकम् ॥ 3.56.20 ॥&lt;br&gt;&#xA;नेदं शरीरं रक्ष्यं मे जीवितं वापि राक्षस।&lt;br&gt;&#xA;न तु शक्ष्याम्युपक्रोशं पृथिव्यां दातुमात्मनः ॥ 3.56.21 ॥&lt;br&gt;&#xA;एवमुक्त्वा तु वैदेही क्रोधात् सुपरुषं वचः।&lt;br&gt;&#xA;रावणं मैथिली तत्र पुनर्नोवाच किञ्चन ॥ 3.56.22 ॥&lt;br&gt;&#xA;सीताया वचनं श्रुत्वा परुषं रोमहर्षणम्।&lt;br&gt;&#xA;प्रत्युवाच ततः सीतां भयसन्दर्शनं वचः ॥ 3.56.23 ॥&lt;br&gt;&#xA;शृणु मैथिलि मद्वाक्यं मासान् द्वादश भामिनि।&lt;br&gt;&#xA;कालेनानेन नाभ्येषि यदि मां चारुहासिनि ॥ 3.56.24 ॥&lt;br&gt;&#xA;ततस्त्वां प्रातराशार्थं सूदाश्छेत्स्यन्ति लेशशः ॥ 3.56.25 ॥&lt;br&gt;&#xA;इत्युक्त्वा परुषं वाक्यं रावणः शत्रुरावणः।&lt;br&gt;&#xA;राक्षसीश्च ततः क्रुद्ध इदं वचनमब्रवीत् ॥ 3.56.26 ॥&lt;br&gt;&#xA;शीघ्रमेव हि राक्षस्यो विकृता घोरदर्शनाः।&lt;br&gt;&#xA;दर्पमस्या विनेष्यध्वं मांसशोणितभोजनाः ॥ 3.56.27 ॥&lt;br&gt;&#xA;वचनादेव तास्तस्य सुघोरा राक्षसीगणाः।&lt;br&gt;&#xA;कृतप्राञ्जलयो भूत्वा मैथिलीं पर्यवारयन् ॥ 3.56.28 ॥&lt;br&gt;&#xA;स ताः प्रोवाच राजा तु रावणो घोरदर्शनः।&lt;br&gt;&#xA;प्रचाल्य चरुणोत्कर्षैर्दारयन्निव मेदिनीम् ॥ 3.56.29 ॥&lt;br&gt;&#xA;अशोकवनिकामध्ये मैथिली नीयतामियम्।&lt;br&gt;&#xA;तत्रेयं रक्ष्यतां गूढं युष्माभिः परिवारिता ॥ 3.56.30 ॥&lt;br&gt;&#xA;तत्रैवान्तर्जनैर्घोरैः पुनः सान्त्वैश्च मैथिलीम्।&lt;br&gt;&#xA;आनयध्वं वशं सर्वा वन्यां गजवधूमिव ॥ 3.56.31 ॥&lt;br&gt;&#xA;इति प्रतिसमादिष्टा राक्षस्यो रावणेन ताः।&lt;br&gt;&#xA;अशोकवनिकां जग्मुर्मैथिलीं प्रतिगृह्य तु ॥ 3.56.32 ॥&lt;br&gt;&#xA;सर्वकामफलैर्वृक्षैर्नानापुष्पफलैर्वृताम्।&lt;br&gt;&#xA;सर्वकालमदैश्चापि द्विजैः समुपसेविताम् ॥ 3.56.33 ॥&lt;br&gt;&#xA;सा तु शोकपरीताङ्गी मैथिली जनकात्मजा।&lt;br&gt;&#xA;राक्षसीवशमापन्ना व्याघ्रीणां हरिणी यथा ॥ 3.56.34 ॥&lt;br&gt;&#xA;शोकेन महता ग्रस्ता मैथिली जनकात्मजा।&lt;br&gt;&#xA;न शर्म लभते भीरुः पाशबद्धा मृगी यथा ॥ 3.56.35 ॥&lt;br&gt;&#xA;न विन्दते तत्र तु शर्म मैथिली विरूपनेत्राभिरतीव तर्जिता।&lt;br&gt;&#xA;पतिं स्मरन्ती दयितं च दैवतं विचेतनाऽभूद्भयशोकपीडिता ॥ 3.56.36 ॥&lt;/p&gt;</description>
    </item>
  </channel>
</rss>
