<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०३-रक्षो-हत्या on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/</link>
    <description>Recent content in &#43;०३-रक्षो-हत्या on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/index.xml" rel="self" type="application/rss+xml" />
    <item>
      <title>०१७ शूर्पणखा-आगमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/017_shUrpaNakhA-Agamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/017_shUrpaNakhA-Agamanam/</guid>
      <description>&lt;p&gt;कृताभिषेको रामस्तु सीता सौमित्रिरेव च।&lt;br&gt;&#xA;तस्माद्गोदावरीतीरात्ततो जग्मुः स्वामाश्रमम् ॥ 3.17.1 ॥&lt;br&gt;&#xA;आश्रमं तमुपागम्य राघवः सह लक्ष्मणः।&lt;br&gt;&#xA;कृत्वा पौर्वह्णिकं कर्म पर्णशालामुपागमत् ॥ 3.17.2 ॥&lt;br&gt;&#xA;उवास सुखितस्तत्र पूज्यमानो महर्षिभिः।&lt;br&gt;&#xA;लक्ष्मणेन सह भ्रात्रा चकार विविधाः कथाः ॥ 3.17.3 ॥&lt;br&gt;&#xA;स रामः पर्णशालायामासीनः सह सीतया।&lt;br&gt;&#xA;विरराज महाबाहुश्चित्रया चन्द्रमा इव ॥ 3.17.4 ॥&lt;br&gt;&#xA;तथासीनस्य रामस्य कथासंसक्तचेतसः।&lt;br&gt;&#xA;तं देशं राक्षसी काचिदाजगाम यदृच्छाया ॥ 3.17.5 ॥&lt;br&gt;&#xA;सा तु शूर्मणखा नाम दशग्रीवस्य रक्षसः।&lt;br&gt;&#xA;भगिनी राममासाद्य ददर्श त्रिदशोपमम् ॥ 3.17.6 ॥&lt;br&gt;&#xA;सिंहोरस्कं महाबाहुं पद्मपत्त्रनिभेक्षणम्।&lt;br&gt;&#xA;आजानुबाहुं दीप्तास्यमतीव प्रियदर्शनम् ॥ 3.17.7 ॥&lt;br&gt;&#xA;गजविक्रान्तगमनं जटामण्डलधारिणम्।&lt;br&gt;&#xA;सुकुमारं महासत्त्वं पार्थिवव्यञ्जनान्वितम् ॥ 3.17.8 ॥&lt;br&gt;&#xA;राममिन्दीवरश्यामं कन्दर्पसदृशप्रभम्।&lt;br&gt;&#xA;बभूवेन्द्रोपमं दृष्टवा राक्षसी काममोहिता ॥ 3.17.9 ॥&lt;br&gt;&#xA;सुमुखं दुर्मुखी रामं वृत्तमध्यं महोदरी।&lt;br&gt;&#xA;विशालाक्षं विरूपाक्षी सुकेशं ताम्रमूर्धजा ॥ 3.17.10 ॥&lt;br&gt;&#xA;प्रीतिरूपं विरूपा सा सुस्वरं भैरवस्वरा।&lt;br&gt;&#xA;तरुणं दारुणा वृद्धा दक्षिणं वामभाषिणी ॥ 3.17.11 ॥&lt;br&gt;&#xA;न्यायवृत्तं सुदुर्वृत्ता प्रियमप्रियदर्शना।&lt;br&gt;&#xA;शरीरजसमाविष्टा राक्षसी वाक्यमब्रवीत् ॥ 3.17.12 ॥&lt;br&gt;&#xA;आगतस्त्वमिमं देशं कथं राक्षससेवितम्।&lt;br&gt;&#xA;किमागमनकृत्यं ते तत्त्वमाख्यातुमर्हसि ॥ 3.17.13 ॥&lt;br&gt;&#xA;एवमुक्तस्तु राक्षस्या शूर्पनख्या परन्तपः।&lt;br&gt;&#xA;ऋजुबुद्धितया सर्वमाख्यातुमुपचक्रमे ॥ 3.17.14 ॥&lt;br&gt;&#xA;अनृतं नहि रामस्य कदाचिदपि सम्मतम्।&lt;br&gt;&#xA;विशेषेणाश्रमस्थस्य समीपे स्त्रीजनस्य च ॥ 3.17.15 ॥&lt;br&gt;&#xA;आसीद्दशरथो नाम राजा त्रिदशविक्रमः।&lt;br&gt;&#xA;तस्याहमग्रजः पुत्रो रामो नाम जनैःश्रुतः ॥ 3.17.16 ॥&lt;br&gt;&#xA;भ्राताऽयं लक्ष्मणो नाम यमीयान् मामनुव्रतः ॥ 3.17.17 ॥&lt;br&gt;&#xA;इयं भार्या च वैदेही मम सीतेति विश्रुता।&lt;br&gt;&#xA;नियोगात्तु नरेन्द्रस्य पितुर्मातुश्च यन्त्रितः ॥ 3.17.18 ॥&lt;br&gt;&#xA;घर्मार्थं धर्मकाङ्क्षी च वनं वस्तुमिहागतः।&lt;br&gt;&#xA;त्वां तु वेदितुमिच्छामि कथ्यतां काऽसि कस्य वा ॥ 3.17.19 ॥&lt;br&gt;&#xA;नहि तावन्मनोज्ञाङ्गी राक्षसी प्रतिभासि मे।&lt;br&gt;&#xA;इह वा किन्निमित्तं त्वमागता ब्रूहि तत्त्वतः ॥ 3.17.20 ॥&lt;br&gt;&#xA;साऽब्रवीद्वचनं श्रुत्वा राक्षसी मदनार्दिता।&lt;br&gt;&#xA;श्रूयतां राम वक्ष्यामि तत्त्वार्थं वचनं मम ॥ 3.17.21 ॥&lt;br&gt;&#xA;अहं शूर्पणखा नाम राक्षसी कामरूपिणी।&lt;br&gt;&#xA;अरण्यं विचरामीदमेका सर्वभयङ्करा ॥ 3.17.22 ॥&lt;br&gt;&#xA;रावणो नाम मे भ्राता बलीयान् राक्षसेश्वरः।&lt;br&gt;&#xA;वीरो विश्रवसः पुत्रो यदि ते श्रोत्रमागतः ॥ 3.17.23 ॥&lt;br&gt;&#xA;प्रवृद्धनिद्रश्च सदा कुम्भकर्णो महाबलः।&lt;br&gt;&#xA;विभीषणस्तु धर्मात्मा न तु राक्षसचेष्टितः ॥ 3.17.24 ॥&lt;br&gt;&#xA;तानहं समतिक्रान्ता राम त्वापूर्वदर्शनात्।&lt;br&gt;&#xA;समुपेतास्मि भावेन भर्तारं पुरुषोत्तमम् ॥ 3.17.25 ॥&lt;br&gt;&#xA;अहं प्रभावमम्पन्ना स्वच्छन्दबलगामिनी।&lt;br&gt;&#xA;चिराय भव मे भर्ता सीतया किं करिष्यसि ॥ 3.17.26 ॥&lt;br&gt;&#xA;विकृता च विरूपा च न चेयं सदृशी तव।&lt;br&gt;&#xA;अहमेवानुरूपा ते भार्यारूपेण पश्य माम् ॥ 3.17.27 ॥&lt;br&gt;&#xA;इमां विरूपामसतीं करालां निर्णतोदरीम्।&lt;br&gt;&#xA;अनेन ते सह भ्रात्रा भक्षयिष्यामि मानुषीम् ॥ 3.17.28 ॥&lt;br&gt;&#xA;ततः पर्वतशृङ्गाणि वनानि विविधानि च।&lt;br&gt;&#xA;पश्यन् सह मया कान्त दण्डकान् विचरिष्यसि ॥ 3.17.29 ॥&lt;br&gt;&#xA;इत्येवमुक्तः काकुत्स्थः प्रहस्य मदिरेक्षणाम्।&lt;br&gt;&#xA;इदं वचनमारेभे वक्तुं वाक्यविशारदः ॥ 3.17.30 ॥&lt;/p&gt;</description>
    </item>
    <item>
      <title>०१८ शूर्पणखाशासनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/018_shUrpaNakhAshAsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/018_shUrpaNakhAshAsanam/</guid>
      <description>&lt;p&gt;ततः शूर्पणखां रामः कामपाशावपाशिताम्।&lt;br&gt;&#xA;स्वच्छया श्लक्ष्णया वाचा स्मितपूर्वमथाब्रवीत् ॥ 3.18.1 ॥&lt;br&gt;&#xA;कृतदारोऽस्मि भवति भार्येयं दयिता मम।&lt;br&gt;&#xA;त्वद्विधानां तु नारीणां सुदुःखा ससपत्नता ॥ 3.18.2 ॥&lt;br&gt;&#xA;अनुजस्त्वेष मे भ्राता शीलवान् प्रियदर्शनः।&lt;br&gt;&#xA;श्रीमानाकृतदारश्च लक्ष्मणो नाम वीर्यवान् ॥ 3.18.3 ॥&lt;br&gt;&#xA;अपूर्वी भार्यया चार्थी तरुणः प्रियदर्शनः।&lt;br&gt;&#xA;अनुरूपश्च तेभर्ता रूपस्यास्य भविष्यति ॥ 3.18.4 ॥&lt;br&gt;&#xA;एनं भज विशालाक्षि भर्तारं भ्रातरं मम।&lt;br&gt;&#xA;असपत्ना वरारोहे मेरुमर्कप्रभा यथा ॥ 3.18.5 ॥&lt;br&gt;&#xA;इति रामेण सा प्रोक्ता राक्षसी काममोहिता।&lt;br&gt;&#xA;विसृज्य रामं सहसा ततो लक्ष्मणमब्रवीत् ॥ 3.18.6 ॥&lt;br&gt;&#xA;अस्य रूपस्य ते युक्ता भार्याहं वरवर्णिनी।&lt;br&gt;&#xA;मया सह सुखं सर्वान् दण्डकान् विचरिष्यसि ॥ 3.18.7 ॥&lt;br&gt;&#xA;एवमुक्तस्तु सौमित्री राक्षस्या वाक्यकोविदः।&lt;br&gt;&#xA;ततः शूर्पनखीं स्मित्वा लक्ष्मणो युक्तमब्रवीत् ॥ 3.18.8 ॥&lt;br&gt;&#xA;कथं दासस्य मे दासी भार्या भवितुमिच्छसि।&lt;br&gt;&#xA;सोऽहमार्येण परवान् भ्रात्राकमलवर्णिनि ॥ 3.18.9 ॥&lt;br&gt;&#xA;समृद्धार्थस्य सिद्धार्थामुदितामलवर्णिनी।&lt;br&gt;&#xA;आर्यस्य त्वं विशालाक्षि भार्या भव यवीयसी ॥ 3.18.10 ॥&lt;br&gt;&#xA;एनां विरूपामसतीं करालां निर्णतोदरीम्।&lt;br&gt;&#xA;भार्यां वृद्धां परित्यज्य त्वामेवैष भजिष्यति ॥ 3.18.11 ॥&lt;br&gt;&#xA;को हि रूपमिदं श्रेष्ठं सन्त्यज्य वरवर्णिनि।&lt;br&gt;&#xA;मानुषीषु वरारोहे कुर्याद्भावं विचक्षणः ॥ 3.18.12 ॥&lt;br&gt;&#xA;इति सा लक्ष्मणेनोक्ता कराला निर्णतोदरी।&lt;br&gt;&#xA;मन्यते तद्वचस्तथ्यं परिहासाविचक्षणा ॥ 3.18.13 ॥&lt;br&gt;&#xA;सा रामं पर्णशालायामुपविष्टं परन्तपम्।&lt;br&gt;&#xA;सीतया सह दुर्धर्षमब्रवीत् काममोहिता ॥ 3.18.14 ॥&lt;br&gt;&#xA;एनां विरूपामसतीं करालां निर्णतोदरीम्।&lt;br&gt;&#xA;वृद्धां भार्यामवष्टभ्य मां न त्वं बहुमन्यसे ॥ 3.18.15 ॥&lt;br&gt;&#xA;अद्येमां भक्षयिष्यामि पश्यतस्तव मानुषीम्।&lt;br&gt;&#xA;त्वया सह चरिष्यामि निस्सपत्ना यथासुखम् ॥ 3.18.16 ॥&lt;br&gt;&#xA;इत्युक्त्वा मृगशावाक्षीमलातसदृशेक्षणा।&lt;br&gt;&#xA;अभ्यधावत् सुसङ्क्रुद्धा महोल्का रोहिणीमिव ॥ 3.18.17 ॥&lt;br&gt;&#xA;तां मृत्युपाशप्रतिमामापतन्तीं महाबलः।&lt;br&gt;&#xA;निगृह्य रामः कुपितस्ततो लक्ष्मणमब्रवीत् ॥ 3.18.18 ॥&lt;br&gt;&#xA;क्रूरैरनार्यैः सौमित्रे परिहासः कथञ्चन।&lt;br&gt;&#xA;न कार्यः पश्य वैदेहीं कथञ्चित् सौम्य जीवतीम् ॥ 3.18.19 ॥&lt;br&gt;&#xA;इमां विरूपामसतीमतिमत्तां महोदरीम्।&lt;br&gt;&#xA;राक्षसीं पुरुषव्याघ्र विरूपयितुमर्हसि ॥ 3.18.20 ॥&lt;br&gt;&#xA;इत्युक्तो लक्ष्मणस्तस्याः क्रुद्धो रामस्य पार्श्वतः।&lt;br&gt;&#xA;उद्धत्य खङ्गं चिच्छेद कर्णनासं महाबलः ॥ 3.18.21 ॥&lt;br&gt;&#xA;निकृत्तकर्णनासा तु विस्वरं सा विनद्य च।&lt;br&gt;&#xA;यथागतं प्रदुद्राव घोरा शूर्पणखा वनम् ॥ 3.18.22 ॥&lt;br&gt;&#xA;सा विरूपा महाघोरा राक्षसी शोणितोक्षिता।&lt;br&gt;&#xA;ननाद विविधान्नादान् यथा प्रावृषि तोयदः ॥ 3.18.23 ॥&lt;br&gt;&#xA;सा विक्षरन्ती रुधिरं बहुधा घोरदर्शना।&lt;br&gt;&#xA;प्रगृह्य बाहू गर्जन्ती प्रविवेश महावनम् ॥ 3.18.24 ॥&lt;br&gt;&#xA;ततस्तु सा राक्षससङ्घसंवृतं खरं जनस्थानगतं विरूपिता।&lt;br&gt;&#xA;उपेत्य तं भ्रातरमुग्रदर्शनं पपात भूमौ गगनाद्यथाऽशनिः ॥ 3.18.25 ॥&lt;br&gt;&#xA;ततः सभार्यं भयमोहमूर्च्छिता सलक्ष्मणं राघवमागतं वनम्।&lt;br&gt;&#xA;विरूपणं चात्मनि शोणितोक्षिता शशंस सर्वं भगिनी खरस्य सा ॥ 3.18.26 ॥&lt;/p&gt;</description>
    </item>
    <item>
      <title>०१९ खराय अङ्गवैरूप्यकथनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/019_kharAya_angavairUpyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/019_kharAya_angavairUpyakathanam/</guid>
      <description>&lt;p&gt;तां यथा पतितां दृष्ट्वा विरूपां शोणितोक्षिताम्।&lt;br&gt;&#xA;भगिनीं क्रोधसन्तप्तः खरः पप्रच्छ राक्षसः ॥ 3.19.1 ॥&lt;br&gt;&#xA;उत्तिष्ठ तावदाख्याहि प्रमोहं जहि सम्भ्रमम्।&lt;br&gt;&#xA;व्यक्तमाख्याहि केन त्वमेवंरूपा विरूपिता ॥ 3.19.2 ॥&lt;br&gt;&#xA;कः कृष्णसर्पमासीनमाशीविषमनागसम्।&lt;br&gt;&#xA;तुदत्यभिसमापन्नमङ्गुल्यग्रेण लीलया ॥ 3.19.3 ॥&lt;br&gt;&#xA;कः कालपाशमासज्यं कण्ठे मोहान्न बुद्ध्यते।&lt;br&gt;&#xA;यस्त्वामद्य समासाद्य पीतवान् विषमुत्तमम् ॥ 3.19.4 ॥&lt;br&gt;&#xA;बलविक्रमसम्पन्ना कामगा काम रूपिणी।&lt;br&gt;&#xA;इमामवस्थां नीता त्वं केनान्तकसमा गता ॥ 3.19.5 ॥&lt;br&gt;&#xA;देवगन्धर्वभूतानामृषीणां च महात्मनाम्।&lt;br&gt;&#xA;कोऽयमेवं विरूपां त्वां महावीर्यश्चकार ह ॥ 3.19.6 ॥&lt;br&gt;&#xA;नहि पश्याम्यहं लोके यः कुर्यान्मम विप्रियम्।&lt;br&gt;&#xA;अन्तरेण सहस्राक्षं महेन्द्रं पाकशासनम् ॥ 3.19.7 ॥&lt;br&gt;&#xA;अद्याहं मार्गणैः प्राणानादास्ये जीवितान्तकैः।&lt;br&gt;&#xA;सलिले क्षीरमासक्तं निष्पिबन्निव सारसः ॥ 3.19.8 ॥&lt;br&gt;&#xA;निहतस्य मया सङ्ख्ये शरमङ्कृत्तमर्मणः।&lt;br&gt;&#xA;सफेनं रुधिरं रक्तं मेदिनी कस्य पास्यति ॥ 3.19.9 ॥&lt;br&gt;&#xA;कस्य पत्त्ररथाः कायान्मांसमुत्कृत्य सङ्गताः।&lt;br&gt;&#xA;प्रहृष्टा भक्षयिष्यन्ति निहस्य मया रणे ॥ 3.19.10 ॥&lt;br&gt;&#xA;तं न देवा न गन्धर्वा न पिशाचा न राक्षसाः।&lt;br&gt;&#xA;मयापकृष्टं कृपणं शक्तास्त्रातुमिहाहवे ॥ 3.19.11 ॥&lt;br&gt;&#xA;उपलभ्य शनैः सञ्ज्ञां तं मे शंसितुमर्हसि।&lt;br&gt;&#xA;येन त्वं दुर्विनीतेन वने विक्रम्य निर्जिता ॥ 3.19.12 ॥&lt;br&gt;&#xA;इति भ्रातुर्वचः श्रुत्वा क्रुद्धस्य च विशेषतः।&lt;br&gt;&#xA;ततः शूर्पणखा वाक्यं सबाष्पमिदमब्रवीत् ॥ 3.19.13 ॥&lt;br&gt;&#xA;तरुणौ रुपसम्पन्नौ सुकुमारौ महाबलौ।&lt;br&gt;&#xA;पुण्डरीकविशालाक्षौ चीरकृष्णाजिनाम्बरौ ॥ 3.19.14 ॥&lt;br&gt;&#xA;फलमूलाशनौ दान्तौ तापसौ धर्मचारिणौ।&lt;br&gt;&#xA;पुत्रौ दशरथस्यास्तां भ्रातारौ रामलक्ष्मणौ ॥ 3.19.15 ॥&lt;br&gt;&#xA;गन्धर्वराजप्रतिमौ पार्थिवव्यञ्जनान्वितौ।&lt;br&gt;&#xA;देवौ वा मानुषौ वा तौ न तर्कयितुमुत्सहे ॥ 3.19.16 ॥&lt;br&gt;&#xA;तरुणी रूपम्पन्ना सर्वाभरणभृषिता।&lt;br&gt;&#xA;दृष्टा तत्र मया नारी तयोर्मध्ये सुमध्यमा ॥ 3.19.17 ॥&lt;br&gt;&#xA;ताभ्यामुभाभ्यां सम्भूय प्रमदामधिकृत्य ताम्।&lt;br&gt;&#xA;इमामवस्थां नीताहं यथानाथासती तथा ॥ 3.19.18 ॥&lt;br&gt;&#xA;तस्याश्चानृजुवृत्तायास्तयोश्च हतयोरहम्।&lt;br&gt;&#xA;सफेनं पातुमिच्छामि रुधिरं रणमूर्धनि ॥ 3.19.19 ॥&lt;br&gt;&#xA;एष मे प्रथमः कामः कृतस्तात त्वया भवेत्।&lt;br&gt;&#xA;तस्यास्तयोश्च रुधिरं पिबेयमहमाहवे ॥ 3.19.20 ॥&lt;br&gt;&#xA;इति तस्यां ब्रुवाणायां चतुर्दश महाबलान्।&lt;br&gt;&#xA;व्यादिदेश खरः क्रुद्धो राक्षसानन्तकोपमान् ॥ 3.19.21 ॥&lt;br&gt;&#xA;मानुषौ शस्त्रसम्पन्नौ चीरकृष्णाजिनाम्बरौ।&lt;br&gt;&#xA;प्रविष्टौ दण्डकारण्यं घोरं प्रमदया सह ॥ 3.19.22 ॥&lt;br&gt;&#xA;तौ हत्वा तां च दुर्वृत्तामपावर्तितुमर्हथ।&lt;br&gt;&#xA;इयं च रुधिरं तेषां भगिनी मम पास्यति ॥ 3.19.23 ॥&lt;br&gt;&#xA;मनोरथोऽयमिष्टोस्या भगिन्या मम राक्षसाः।&lt;br&gt;&#xA;शीघ्रं सम्पाद्यतां तौ च प्रमथ्य स्वेन तेजसा ॥ 3.19.24 ॥&lt;br&gt;&#xA;इति प्रतिसमादिष्टा राक्षसास्ते चतुर्दश।&lt;br&gt;&#xA;तत्र जग्मुस्तया सार्धं घना वातेरिता यथा ॥ 3.19.25 ॥&lt;br&gt;&#xA;ततस्तु ते तं समुदग्रतेजसं तथापि तीक्ष्णप्रदरा निशाचराः।&lt;br&gt;&#xA;न शेकुरेनं सहसा प्रमर्दितुं वनद्विपा दीप्तमिवाग्निमुत्थितम् ॥ 3.19.26 ॥&lt;/p&gt;</description>
    </item>
    <item>
      <title>०२० चतुर्दश खरामात्यवधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/020_chaturdasha_kharAmAtyavadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/020_chaturdasha_kharAmAtyavadhaH/</guid>
      <description>&lt;p&gt;ततः शूर्पणखा घोरा राघवाश्रममागता।&lt;br&gt;&#xA;रक्षसामाचचक्षे तौ भ्रातरौ सह सीतया ॥ 3.20.1 ॥&lt;br&gt;&#xA;ते रामं पर्णशालायामुपविष्टं महाबलम्।&lt;br&gt;&#xA;ददृशुः सीतया सार्धं वैदेह्या लक्ष्मणेन च ॥ 3.20.2 ॥&lt;br&gt;&#xA;तान् दृष्ट्वा राघवः श्रीमानागतां तां च राक्षसीम्।&lt;br&gt;&#xA;अब्रवीद् भ्रातरं रामो लक्ष्मणं दीप्ततेजसम् ॥ 3.20.3 ॥&lt;br&gt;&#xA;मुहुर्तं भव सौमित्रे सीतायाः प्रत्यनन्तरः।&lt;br&gt;&#xA;इमानस्या वधिष्यामि पदवीमागतानिह ॥ 3.20.4 ॥&lt;br&gt;&#xA;वाक्यमेतत्ततः श्रुत्व रामस्य विदितात्मनः।&lt;br&gt;&#xA;तथेति लक्ष्मणो वाक्यं रामस्य प्रत्यपूजयत् ॥ 3.20.5 ॥&lt;br&gt;&#xA;राघवोऽपि महञ्चापं चामीकरविभूषितम्।&lt;br&gt;&#xA;चकार सज्यं धर्मात्मा तानि रक्षांसि चाब्रवीत् ॥ 3.20.6 ॥&lt;br&gt;&#xA;पुत्रौ दशरथस्यावां भ्रातरौ रामलक्ष्मणौ।&lt;br&gt;&#xA;प्रविष्टौ सीतया सार्धं दुश्चरं दण्डकावनम् ॥ 3.20.7 ॥&lt;br&gt;&#xA;फलमूलाशनौ दान्तौ तापसौ धर्मचारिणौ।&lt;br&gt;&#xA;वसन्तौ दण्डकारण्ये किमर्थमुपहिंसथ ॥ 3.20.8 ॥&lt;br&gt;&#xA;युष्मान् पापात्मकान् हन्तुं विप्रकारान् महाहवे।&lt;br&gt;&#xA;ऋषीणां तु नियोगेन प्राप्तोऽहं सशरायुधः ॥ 3.20.9 ॥&lt;br&gt;&#xA;तिष्ठतैवात्र सन्तुष्टा नोपावर्तितुमर्हथ।&lt;br&gt;&#xA;यदि प्राणैरिहार्थो वा निवर्तध्वं निशाचराः ॥ 3.20.10 ॥&lt;br&gt;&#xA;तस्य तद्वचनं श्रुत्वा राक्षसास्ते चतुर्दश।&lt;br&gt;&#xA;ऊचुर्वाचं सुसङ्क्रुद्धा ब्रह्मघ्नाः शूलपाणयः ॥ 3.20.11 ॥&lt;br&gt;&#xA;क्रोधमुत्पाद्य नो भर्तुः खरस्य सुमहात्मनः।&lt;br&gt;&#xA;त्वमेव हास्यसे प्राणानद्यास्माभिर्हतो युधि ॥ 3.20.12 ॥&lt;br&gt;&#xA;का हि ते शक्तिरेकस्य बहूनां रणमूर्धनि।&lt;br&gt;&#xA;अस्माकमग्रतः स्थातुं किं पुनर्योद्धुमाहव ॥ 3.20.13 ॥&lt;br&gt;&#xA;एहि बाहुप्रयुक्तैर्नः परिघैः शूलपट्टिशैः।&lt;br&gt;&#xA;प्राणांस्त्यक्षङसि वीर्यं च धनुश्च करपीडितम् ॥ 3.20.14 ॥&lt;br&gt;&#xA;[उद्यतायुधनिस्त्रिंशा राममेवाभिदुद्रुवुः।] चिक्षिपुस्तानि शूलानि राघवं प्रति दुर्जयम् ॥ 3.20.15 ॥&lt;br&gt;&#xA;तानि शूलानि काकुत्स्थः समस्तानि चतुर्दश।&lt;br&gt;&#xA;तावद्भिरेव चिच्छेद शरैः काञ्चनभूषणैः ॥ 3.20.16 ॥&lt;br&gt;&#xA;ततः पश्चान्महातेजा नाराचान् सूर्यसन्निभान्।&lt;br&gt;&#xA;जग्राह परमक्रुद्धश्चतुर्दश शिलाशितान् ॥ 3.20.17 ॥&lt;br&gt;&#xA;गृहीत्वा धनुरायम्य लक्ष्यानुद्दिश्य राक्षसान्।&lt;br&gt;&#xA;मुमोच राघवो बाणान् वज्रानिव शतक्रतुः ॥ 3.20.18 ॥&lt;br&gt;&#xA;ते भित्त्वा रक्षसां वेगाद्वक्षांसि रुधिराप्लुताः।&lt;br&gt;&#xA;विनिष्पेतुस्तदा भूमौ न्यमज्जन्ताशनिस्वनाः ॥ 3.20.19 ॥&lt;br&gt;&#xA;ते भिन्नहृदया भूमौ छिन्नमूला इव द्रुमाः।&lt;br&gt;&#xA;निपेतुः शोणितार्द्राङ्गा विकृता विगतासवः ॥ 3.20.20 ॥&lt;br&gt;&#xA;तान् दृष्ट्वा पतितान् भूमौ राक्षसी क्रोधमूर्च्छिता।&lt;br&gt;&#xA;परित्रस्ता पुनस्तत्र व्यसृजद्भैरवस्वनान् ॥ 3.20.21 ॥&lt;br&gt;&#xA;[जगाम तत्र सम्भ्रान्ता खरो यत्र महाबलः।] उपगम्य खरं सा तु किञ्चित्संशुष्कशोणिता ॥ 3.20.22 ॥&lt;br&gt;&#xA;पपात पुनरेवार्ता सनिर्यासेव सल्लकी ॥ 3.20.23 ॥&lt;br&gt;&#xA;[भूमौ शयाना दुःखार्ता लब्धसञ्ज्ञाचिरात्पुनः।] सस्वरं मुमुचे बाष्पं विषण्णवदना तदा ॥ 3.20.24 ॥&lt;br&gt;&#xA;निपातितान् दृश्य रणे तु राक्षसान् प्रधाविता शूर्पणखा पुनस्ततः।&lt;br&gt;&#xA;वधं च तेषां निखिलेन रक्षसां शशंस सर्वं भगीनी खरस्य सा ॥ 3.20.25 ॥&lt;/p&gt;</description>
    </item>
    <item>
      <title>०२१ खरान्तिके शूर्पणखाशोकः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/021_kharAntike_shUrpaNakhAshokaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/021_kharAntike_shUrpaNakhAshokaH/</guid>
      <description>&lt;p&gt;स पुनः पतितां दृष्ट्वा क्रोधाच्छूर्पणखां खरः।&lt;br&gt;&#xA;उवाच व्यक्तया वाचा तामनर्थार्थमागताम् ॥ 3.21.1 ॥&lt;br&gt;&#xA;मया त्विदानीं शूरास्ते राक्षसा रुधिराशनाः।&lt;br&gt;&#xA;त्वत्प्रियार्थं विनिर्दिष्टाः किमर्थं रुद्यते पुनः ॥ 3.21.2 ॥&lt;br&gt;&#xA;भक्ताश्चैवानुरक्ताश्च हिताश्च मम नित्यशः।&lt;br&gt;&#xA;घ्नन्तोऽपि न निहन्तव्या न न कुर्युर्वचो मम ॥ 3.21.3 ॥&lt;br&gt;&#xA;किमेतच्छ्रोतुमिच्छामि कारणं युत्कृते पुनः।&lt;br&gt;&#xA;हा नाथेति विनर्दन्ती सर्पवल्लुठसि क्षितौ ॥ 3.21.4 ॥&lt;br&gt;&#xA;अनाथवद्विलपसि नाथे तु मयि संस्थिते।&lt;br&gt;&#xA;उत्तिष्ठोत्तिष्ठ मा भैषीर्वैक्लव्यं त्यज्यतामिह ॥ 3.21.5 ॥&lt;br&gt;&#xA;इत्येवमुक्ता दुर्धर्षा खरेण परिसान्त्विता।&lt;br&gt;&#xA;विमृज्य नयने सास्त्रे खरं भ्रातरमब्रवीत् ॥ 3.21.6 ॥&lt;br&gt;&#xA;अस्मीदानीमहं प्राप्ता हृतश्रवणनासिका।&lt;br&gt;&#xA;शोणितौघपरिक्लिन्ना त्वया च परिसान्त्विता ॥ 3.21.7 ॥&lt;br&gt;&#xA;प्रेषिताश्च त्वया वीर राक्षसास्ते चुतुर्धश।&lt;br&gt;&#xA;निहन्तुं राघवं क्रोधान्मत्प्रियार्थं सलक्ष्मणम् ॥ 3.21.8 ॥&lt;br&gt;&#xA;ते तु रामेण सामर्षाः शूलपट्टिशपाणयः।&lt;br&gt;&#xA;समरे निहताः सर्वे सायकैर्मर्मभेदिभिः ॥ 3.21.9 ॥&lt;br&gt;&#xA;तान् दृष्ट्वा पतितान् भूमौ क्षणेनैव महाबलान्।&lt;br&gt;&#xA;रामस्य च महत् कर्म महांस्त्रासोभवन्मम ॥ 3.21.10 ॥&lt;br&gt;&#xA;अहमस्मि समुद्विग्ना विषण्णा च निशाचर।&lt;br&gt;&#xA;शरणं त्वां पुनः प्राप्ता सर्वतो भयदर्शिनी ॥ 3.21.11 ॥&lt;br&gt;&#xA;विषादनक्राध्युषिते परित्रासोर्मिमालिनि।&lt;br&gt;&#xA;किं मां न त्रायसे मग्नां विपुले शोकसागरे ॥ 3.21.12 ॥&lt;br&gt;&#xA;एते च निहता भूमौ रामेण निशितैः शरैः।&lt;br&gt;&#xA;येऽपि मे पदवीं प्राप्ता राक्षसाः पिशिताशनाः ॥ 3.21.13 ॥&lt;br&gt;&#xA;रामेण यदि ते शक्तिस्तेजो वास्ति निशाचर।&lt;br&gt;&#xA;दण्डकारण्यनिलयं जहि राक्षसकण्टकम् ॥ 3.21.14 ॥&lt;br&gt;&#xA;यदि रामं ममामित्रं न त्वमद्य वधिष्यसि।&lt;br&gt;&#xA;तव चैवाग्रतः प्राणांसत्यक्ष्यामि निरपत्रपा ॥ 3.21.15 ॥&lt;br&gt;&#xA;बुद्ध्याहमनुपश्यामि न त्वं रामस्य संयुगे।&lt;br&gt;&#xA;स्थातुं प्रतिमुखे शक्तः सबलश्च महात्मनः ॥ 3.21.16 ॥&lt;br&gt;&#xA;शूरमानी न शूरस्त्वं मिथ्यारोपितविक्रमः।&lt;br&gt;&#xA;मानुषौ यौ न शक्नोषि हन्तुं तौ रामलक्ष्मणौ ॥ 3.21.17 ॥&lt;br&gt;&#xA;रामेण यदि ते शक्तिस्तेजो वास्ति निशाचर।&lt;br&gt;&#xA;दण्डकारण्यनिलयं जहि तं कुलपांसन ॥ 3.21.18 ॥&lt;br&gt;&#xA;निस्सत्त्वस्याल्पवीर्यस्य वासस्ते कीदृशस्त्विह।&lt;br&gt;&#xA;अपयाहि जनस्थानात्त्वरितः सहबान्धवः ॥ 3.21.19 ॥&lt;br&gt;&#xA;रामतेजोभिभूतो हि त्वं क्षिप्रं विनशिष्यसि।&lt;br&gt;&#xA;स हि तेजस्समायुक्तो रामो दशरथात्मजः ॥ 3.21.20 ॥&lt;br&gt;&#xA;भ्राता चास्य महावीर्यो येन चास्मि विरूपिता ॥ 3.21.21 ॥&lt;br&gt;&#xA;भ्रातुः समीपे दुःखार्ता नष्टसञ्ज्ञा बभूव ह।&lt;br&gt;&#xA;कराभ्यामुदरं हत्वा रुरोद भृशदुःखिता ॥ 3.21.22 ॥&lt;/p&gt;</description>
    </item>
    <item>
      <title>०२२ खरस्य युद्धसिद्धता</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/022_kharasya_yuddhasiddhatA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/022_kharasya_yuddhasiddhatA/</guid>
      <description>&lt;p&gt;एवमाधर्षितः शूरः शूर्पणख्या खरस्तदा।&lt;br&gt;&#xA;उवाच रक्षसां मध्ये खरः खरतरं वचः ॥ 3.22.1 ॥&lt;br&gt;&#xA;तवावमानप्रभवः क्रोधोऽयमतुलो मम।&lt;br&gt;&#xA;न श्क्यते धारयितुं लवणाम्भ इवोत्थितम् ॥ 3.22.2 ॥&lt;br&gt;&#xA;न रामं गणये वीर्यान्मानुषं क्षीणजीवितम्।&lt;br&gt;&#xA;आत्मदुश्चरितैः प्राणान् हतो योऽद्य विमोक्ष्यति ॥ 3.22.3 ॥&lt;br&gt;&#xA;बाष्पः संह्रियतामेष सम्भ्रमश्च विमुच्यताम्।&lt;br&gt;&#xA;अहं रामं सह भ्रात्रा नयामि यमसादनम् ॥ 3.22.4 ॥&lt;br&gt;&#xA;परश्वधहतस्याद्य मन्दप्राणस्य संयुगे।&lt;br&gt;&#xA;रामस्य रुधिरं रक्तमुष्णं पास्यसि राक्षसि ॥ 3.22.5 ॥&lt;br&gt;&#xA;सा प्रहृष्टा वचः श्रुत्वा खरस्य वदनच्च्युतम्।&lt;br&gt;&#xA;प्रशशंस पुनर्मौर्ख्याद् भ्रातरं रक्षसां वरम् ॥ 3.22.6 ॥&lt;br&gt;&#xA;तया परुषितः पूर्वं पुनरेव प्रशंसितः।&lt;br&gt;&#xA;अब्रवीद्दूषणं नाम खऱः सेनापतिं तदा ॥ 3.22.7 ॥&lt;br&gt;&#xA;चतुर्दश सहस्राणि मम चित्तानुवर्तिनाम्।&lt;br&gt;&#xA;रक्षसां भीमवेगानां समरेष्वनिवर्तिनाम् ॥ 3.22.8 ॥&lt;br&gt;&#xA;नीलजीमूतवर्णानां घोराणां क्रूरकर्मणाम्।&lt;br&gt;&#xA;लोकहिंसाविहाराणां बलिनामुग्रतेजसाम् ॥ 3.22.9 ॥&lt;br&gt;&#xA;तेषां शार्दूलदर्पाणां महास्यानां महौजसाम्।&lt;br&gt;&#xA;सर्वोद्योगमुदीर्णानां रक्षसां सौम्य कारय ॥ 3.22.10 ॥&lt;br&gt;&#xA;उपस्थापय मे क्षिप्रं रथं सौम्य धनूंषि च।&lt;br&gt;&#xA;शरांश्चित्रांश्च खङ्गांश्च शक्तीश्च विविधाः शिताः ॥ 3.22.11 ॥&lt;br&gt;&#xA;अग्रे निर्यातुमिच्छामि पौलस्त्यानां महात्मनाम्।&lt;br&gt;&#xA;वधार्थं दुर्विनीतस्य रामस्य रणकोविदः ॥ 3.22.12 ॥&lt;br&gt;&#xA;इति तस्य ब्रुवाणस्य सूर्यवर्णं महारथम्।&lt;br&gt;&#xA;सदश्वैः शबलैर्युक्तमाचचक्षेऽथ दूषणः ॥ 3.22.13 ॥&lt;br&gt;&#xA;तं मेरुशिखराकारं तप्तकाञ्चनभूषणम्।&lt;br&gt;&#xA;हेमचक्रमसम्बाधं वैडूर्यमयकूबरम् ॥ 3.22.14 ॥&lt;br&gt;&#xA;मत्स्यैः पुष्पैर्द्रुमैः शैलैश्चन्द्रसूर्यैश्च काञ्चनैः।&lt;br&gt;&#xA;मङ्गलैः पक्षिसङ्घैश्च ताराभिरभिसंवृतम् ॥ 3.22.15 ॥&lt;br&gt;&#xA;ध्वजनिस्त्रिंशसम्पन्नं किङ्किणीकविराजितम्।&lt;br&gt;&#xA;सदश्वयुक्तं सोमर्षादारुरोह खरो रथम् ॥ 3.22.16 ॥&lt;br&gt;&#xA;निशाम्य तु रथस्थं तं राक्षसा भीमविक्रमाः।&lt;br&gt;&#xA;तस्थुः सम्परिवार्यैनं दूषणं च महाबलम् ॥ 3.22.17 ॥&lt;br&gt;&#xA;खरस्तु तान् महेष्वासान् घोरवर्मायुधध्वजान्।&lt;br&gt;&#xA;निर्यातेत्यब्रमीद्धृष्टो रथस्थः सर्वराक्षसान् ॥ 3.22.18 ॥&lt;br&gt;&#xA;ततस्तद्राक्षसं सैन्यं घोरवर्मायुधध्वजम्।&lt;br&gt;&#xA;निर्जगाम जनस्थानान्महानादं महाजवम् ॥ 3.22.19 ॥&lt;br&gt;&#xA;मुद्गरैः पट्टिशैः शूलैः सुतीक्ष्णैश्च परश्वधैः।&lt;br&gt;&#xA;खङ्गैश्चक्रैश्च हस्तस्थैर्भ्राजमानैश्च तोमरैः ॥ 3.22.20 ॥&lt;br&gt;&#xA;शक्तिभिः परिघैर्घोरैरतिमात्रैश्च कार्मुकैः।&lt;br&gt;&#xA;गदासिमुसलैर्वज्रैर्घृहीतैर्भीमदर्शनैः ॥ 3.22.21 ॥&lt;br&gt;&#xA;राक्षसानां सुघोराणां सहस्राणि चतुर्दश।&lt;br&gt;&#xA;निर्यातानि जनस्थानात् खरचित्तानुवर्त्तिनाम् ॥ 3.22.22 ॥&lt;br&gt;&#xA;तांस्त्वभिद्रवतो दृष्ट्वा राक्षसान् भीमविक्रमान्।&lt;br&gt;&#xA;खरस्यापि रथः किञ्चिज्जगाम तदनन्तरम् ॥ 3.22.23 ॥&lt;br&gt;&#xA;ततस्तान् शबलानश्वांस्तप्तकञ्चनबूषितान्।&lt;br&gt;&#xA;खरस्य मतिमाज्ञाय सारथिः समचोदयत् ॥ 3.22.24 ॥&lt;br&gt;&#xA;स चोदितो रथः शीघ्रं खरस्य रिपुघातिनः।&lt;br&gt;&#xA;शब्देनापूरयामास दिशश्च प्रदिशस्तदा ॥ 3.22.25 ॥&lt;br&gt;&#xA;प्रवृद्धमन्युस्तु खरः खरस्वनो रिपोर्वधार्थं त्वरितो यथान्तकः।&lt;br&gt;&#xA;अचूचुदत्सारथिमुन्नदन् घनं महाबलो मेघ इवाश्म वर्षवान् ॥ 3.22.26 ॥&lt;/p&gt;</description>
    </item>
    <item>
      <title>०२३ खरेणोत्पातदर्शनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/023_khareNotpAtadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/023_khareNotpAtadarshanam/</guid>
      <description>&lt;p&gt;तस्मिन् याते जनस्थानादशिवं शोणितोदकम्।&lt;br&gt;&#xA;अभ्यवर्षन्महामेघस्तुमुलो गर्दभारुणः ॥ 3.23.1 ॥&lt;br&gt;&#xA;निपेतुस्तुरगास्तस्य रथयुक्ता महाजवाः।&lt;br&gt;&#xA;समे पुष्पचिते देशे राजमार्गे यदृच्छया ॥ 3.23.2 ॥&lt;br&gt;&#xA;श्यामं रुधिरपर्यन्तं बभूव परिवेषणम्।&lt;br&gt;&#xA;अलातचक्रप्रतिमं परिगृह्य दिवाकरम् ॥ 3.23.3 ॥&lt;br&gt;&#xA;ततो ध्वजमुपागम्य हेमदण्डं समुच्छ्रितम्।&lt;br&gt;&#xA;समाक्रम्य महाकायस्तस्थौ गृध्रः सुदारुणः ॥ 3.23.4 ॥&lt;br&gt;&#xA;जनस्थानसमीपे तु समागम्य खरस्वनाः।&lt;br&gt;&#xA;विस्वरान्विविधांश्चक्रुर्मांसादा मृगपक्षिणः ॥ 3.23.5 ॥&lt;br&gt;&#xA;व्याजह्रुश्च प्रदीप्तायां दिशि वै भैरवस्वनम्।&lt;br&gt;&#xA;अशिवं यातुधानानां शिवा घोरा महास्वनाः ॥ 3.23.6 ॥&lt;br&gt;&#xA;प्रभिन्नगिरि सङ्काशास्तोयशोणितधारिणः।&lt;br&gt;&#xA;आकाशं तदनाकाशं चक्रुर्मीमा बलाहकाः ॥ 3.23.7 ॥&lt;br&gt;&#xA;बभूव तिमिरं घोरमुद्धतं रोमहर्षणम्।&lt;br&gt;&#xA;दिशो वा विदिशो वापि न च व्यक्तं चकाशिरे ॥ 3.23.8 ॥&lt;br&gt;&#xA;खरस्याभिमुखा नेदुस्तदा घोरमृगाः खगाः।&lt;br&gt;&#xA;कङ्कगोमायुगृध्राश्च चुक्रुशुर्भयशंसिनः ॥ 3.23.9 ॥&lt;br&gt;&#xA;नित्याशुभकरा युद्धे शिवा घोरनिदर्शनाः।&lt;br&gt;&#xA;नेदुर्बलस्याभिमुखं ज्वालोद्गारिभिराननैः ॥ 3.23.10 ॥&lt;br&gt;&#xA;कबन्धः परिघाभासो दृश्यते भास्करान्तिके।&lt;br&gt;&#xA;जग्राह सूर्यं स्वर्भानुरपर्वणि महाग्रहः ॥ 3.23.11 ॥&lt;br&gt;&#xA;प्रवाति मारुतः शीघ्रं निष्प्रभोऽभूद्दिवाकरः।&lt;br&gt;&#xA;उत्पेतुश्च विना रात्रिं ताराः खद्योतसप्रभाः ॥ 3.23.12 ॥&lt;br&gt;&#xA;संलीनमीनविहगा नलिन्यः शुष्कपङ्कजाः।&lt;br&gt;&#xA;तस्मिन् क्षणे बभूवुश्च विना पुष्पफलैर्द्रुमाः ॥ 3.23.13 ॥&lt;br&gt;&#xA;उद्धूतश्च विना वातं रेणुर्जलधरारुणः।&lt;br&gt;&#xA;वीचीकूचिति वाश्यन्त्यो बभूवुस्तत्र शारिकाः ॥ 3.23.14 ॥&lt;br&gt;&#xA;उल्काश्चापि सनिर्घाता निपेतुर्घोरदर्शनाः।&lt;br&gt;&#xA;प्रचचाल मही सर्वा सशैलवनकानना ॥ 3.23.15 ॥&lt;br&gt;&#xA;खरस्य च रथस्थस्य नर्दमानस्य धीमतः।&lt;br&gt;&#xA;प्राकम्पत भुजः सव्यः स्वरश्चास्यावसज्जत ॥ 3.23.16 ॥&lt;br&gt;&#xA;सास्रा समपद्यते दृष्टिः पश्यमानस्य सर्वतः।&lt;br&gt;&#xA;ललाटेः च रुजा जाता न च मोहान्न्यवर्तत ॥ 3.23.17 ॥&lt;br&gt;&#xA;तान् समीक्ष्य महोत्पातानुत्थितान् रोमहर्षणान्।&lt;br&gt;&#xA;अब्रवीद्राक्षसान् सर्वान् प्रहसन् स खरस्तदा ॥ 3.23.18 ॥&lt;br&gt;&#xA;महोत्पातानिमान् सर्वानुत्थितान् घोरदर्शनान्।&lt;br&gt;&#xA;न चिन्तयाम्यहं वीर्याद्बलवान् दुर्बलानिव ॥ 3.23.19 ॥&lt;br&gt;&#xA;तारा अपि शरैस्थीक्ष्णैः पातयामि नभःस्थलात्।&lt;br&gt;&#xA;मृत्युं मरणधर्मेण सङ्क्रुद्धो योजयाम्यहम् ॥ 3.23.20 ॥&lt;br&gt;&#xA;राघवं तं बलोत्सिक्तं भ्रातरं चास्य लक्ष्मणम्।&lt;br&gt;&#xA;अहत्वा सायकैस्तीक्ष्णैर्नोपावर्तितुमुत्सहे ॥ 3.23.21 ॥&lt;br&gt;&#xA;सकामा भगिनी मेऽस्तु पीत्वा तु रुधिरं तयोः।&lt;br&gt;&#xA;यन्निमित्तस्तु रामस्य लक्ष्मणस्य विपर्ययः ॥ 3.23.22 ॥&lt;br&gt;&#xA;न क्वचित्प्राप्तपूर्वो मे संयुगेषु पराजयः।&lt;br&gt;&#xA;युष्माकमेतत्प्रत्यक्षं नानृतं कथयाम्यहम् ॥ 3.23.23 ॥&lt;br&gt;&#xA;देवराजमपि क्रुद्धो मत्तैरावतयायिनम्।&lt;br&gt;&#xA;वज्रहस्तं रणे हन्यां किं पुनस्तौ कुमानुषौ ॥ 3.23.24 ॥&lt;br&gt;&#xA;सा तस्य गर्जितं श्रुत्वा राक्षसस्य महाचमूः।&lt;br&gt;&#xA;प्रहर्षमतुलं लेभे मृत्युपाशावपाशिता ॥ 3.23.25 ॥&lt;br&gt;&#xA;समीयुश्च महात्मानो युद्धदर्शनकाङ्क्षिणः।&lt;br&gt;&#xA;ऋषयो देवगन्धर्वाः सिद्धाश्च सह चारणैः ॥ 3.23.26 ॥&lt;br&gt;&#xA;समेत्य चोचुः सहितास्तेऽन्योन्यं पुम्यकर्मणः ॥ 3.23.27 ॥&lt;br&gt;&#xA;स्वस्ति गोब्राह्मणेभ्योऽस्तु लोकानां येऽभिसङ्गताः।&lt;br&gt;&#xA;जयतां राघवः सङ्ख्ये पौलस्त्यान् रजनीचरान् ॥ 3.23.28 ॥&lt;br&gt;&#xA;चक्रहस्तो यथा युद्धे सर्वानसुरपुङ्गवान्।&lt;br&gt;&#xA;एतच्चन्यच्च बहुशो ब्रुवाणाः परमर्षयः ॥ 3.23.29 ॥&lt;br&gt;&#xA;जातकौतूहलास्तत्र विमानस्थाश्च देवताः।&lt;br&gt;&#xA;ददृशुर्वाहिनीं तेषां राक्षसानां गतायुषाम् ॥ 3.23.30 ॥&lt;br&gt;&#xA;रथेन तु खरो वेगादुग्रसैन्यो विनिस्सृतः।&lt;br&gt;&#xA;तं दृष्ट्वा राक्षसं भूयो राक्षसाश्च विनिस्सृताः ॥ 3.23.31 ॥&lt;br&gt;&#xA;श्येनगामी पृथुग्रीवो यज्ञशत्रुर्विहङ्गमः।&lt;br&gt;&#xA;दुर्जयः करवीराक्षः परुषः कालकार्मुकः ॥ 3.23.32 ॥&lt;br&gt;&#xA;मेघमाली महामाली सर्पास्यो रुधिराशनः।&lt;br&gt;&#xA;द्वादशैते महावीर्याः प्रतस्थुरभितः खरम् ॥ 3.23.33 ॥&lt;br&gt;&#xA;महाकपालः स्थूलाक्षः प्रमाथी त्रिशिरास्तथा।&lt;br&gt;&#xA;चत्वार एते सेनान्यो दूषणं पृष्ठतो ययुः ॥ 3.23.34 ॥&lt;br&gt;&#xA;सा भीमवेगा समराभिकामा महाबला राक्षसवीरसेना।&lt;br&gt;&#xA;तौ राजपुत्रौ सहसाभ्युपेता माला ग्रहाणामिव चन्द्रसूर्यौ ॥ 3.23.35 ॥&lt;/p&gt;</description>
    </item>
    <item>
      <title>०२४ रामस्य युद्धोद्योगः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/024_rAmasya_yuddhodyogaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/024_rAmasya_yuddhodyogaH/</guid>
      <description>&lt;p&gt;आश्रमं प्रतियाते तु खरे खरपराक्रमे।&lt;br&gt;&#xA;तानेवोत्पातिकान् रामः सह भ्रात्रा ददर्श ह ॥ 3.24.1 ॥&lt;br&gt;&#xA;तानुत्पातान् महाघोरानुत्थितान् रोमहर्षणान्।&lt;br&gt;&#xA;प्रजानामहितान् दृष्ट्वा वाक्यं लक्ष्मणमब्रवीत् ॥ 3.24.2 ॥&lt;br&gt;&#xA;इमान् पश्य महाबाहो सर्वभूतापहारिणः।&lt;br&gt;&#xA;समुत्थितान् महोत्पातान् संहर्तुं सर्वराक्षसान् ॥ 3.24.3 ॥&lt;br&gt;&#xA;अमी रुधिरधारास्तु विसृजन्तः खरस्वनान्।&lt;br&gt;&#xA;व्योम्निमेघा विवर्तन्ते परुषा गर्दभारुणाः ॥ 3.24.4 ॥&lt;br&gt;&#xA;सधूमाश्च शराः सर्वे मम युद्धाभिनन्दिनः।&lt;br&gt;&#xA;रुक्मपृष्ठानि चापानि विवेष्टन्ते च लक्ष्मण ॥ 3.24.5 ॥&lt;br&gt;&#xA;यादृशा इह कूजन्ति पक्षिणो वनचारिणः।&lt;br&gt;&#xA;अग्रतो नो भयं प्राप्तं संशयो जीवितस्य च ॥ 3.24.6 ॥&lt;br&gt;&#xA;अयमाख्यानि मे बाहुः स्फुरमाणो मुहुर्मुहुः।&lt;br&gt;&#xA;सन्निकर्षे तु नः शूर जयं शत्रोः पराजयम् ॥ 3.24.7 ॥&lt;br&gt;&#xA;सप्रभं च प्रसन्नं च तव वक्त्रं हि लक्ष्यते।&lt;br&gt;&#xA;उद्यतानां हि युद्धार्थं येषां भवति लक्ष्मण ॥ 3.24.8 ॥&lt;br&gt;&#xA;निष्प्रभं वदनं तेषां भवत्यायुः परिक्षयः ॥ 3.24.9 ॥&lt;br&gt;&#xA;रक्षसां नर्दतां घोरः श्रूयते च महाध्वनिः।&lt;br&gt;&#xA;आहतानां च भेरीणां राक्षसैः क्रूरकर्मभिः ॥ 3.24.10 ॥&lt;br&gt;&#xA;आनागतविधानं तु कर्तव्यं शुभमिच्छता।&lt;br&gt;&#xA;आपदं शङ्कमानेन पुरुषेण विपश्चिता ॥ 3.24.11 ॥&lt;br&gt;&#xA;तस्माद्गृहीत्वा वैदेहीं शरपाणिर्धनुर्धरः।&lt;br&gt;&#xA;गुहामाश्रय शैलस्य दुर्गां पादपसङ्कुलाम् ॥ 3.24.12 ॥&lt;br&gt;&#xA;प्रतिकूलितुमिच्छामि नहि वाक्यमिदं त्वया।&lt;br&gt;&#xA;शापितो मम पादाभ्यां गम्यतां वत्स मा चिरम् ॥ 3.24.13 ॥&lt;br&gt;&#xA;त्वं हि शूरश्च बलवान् हन्यां ह्येतान्न संशयः।&lt;br&gt;&#xA;स्वयं तु हन्तुमिच्छामि सर्वानेव निशाचरान् ॥ 3.24.14 ॥&lt;br&gt;&#xA;एवमुक्तस्तु रामेण लक्ष्मणः सह सीतया।&lt;br&gt;&#xA;शरानादाय चापं च गुहां दुर्गां समाश्रयत् ॥ 3.24.15 ॥&lt;br&gt;&#xA;तस्मिन् प्रविष्टे तु गुहां लक्ष्मणे सह सीतया।&lt;br&gt;&#xA;हन्त निर्युक्तमित्युक्त्वा रामः कवचमाविशत् ॥ 3.24.16 ॥&lt;br&gt;&#xA;स तेनाग्निनिकाशेन कवचेन विभूषितः।&lt;br&gt;&#xA;बभूव रामस्तिमिरे विधूमोऽग्निरिवोत्थितः ॥ 3.24.17 ॥&lt;br&gt;&#xA;स चापमुद्यम्य महच्छरानादाय वीर्यवान्।&lt;br&gt;&#xA;बभूवावस्थितस्तत्रज्यास्वनैः पूरयन् दिशः ॥ 3.24.18 ॥&lt;br&gt;&#xA;ततो देवाः सगन्धर्वाः सिद्धाश्च सह चारणैः।&lt;br&gt;&#xA;समेयुश्च महात्मानो युद्धदर्शनकाङ्क्षिणः ॥ 3.24.19 ॥&lt;br&gt;&#xA;ऋषयश्च महात्मानो लोके ब्रह्मर्षिसत्तमाः।&lt;br&gt;&#xA;समेत्य चोचुः सहिता अन्योन्यं पुण्यकर्मणः ॥ 3.24.20 ॥&lt;br&gt;&#xA;स्वस्ति गोब्राह्मणेभ्योऽस्तु लोकानां येऽभिसङ्गताः।&lt;br&gt;&#xA;जयतां राघवो युद्धे पौलस्त्यान् रजनीचरान् ॥ 3.24.21 ॥&lt;br&gt;&#xA;चक्रहस्तो यथा युद्धे सर्वानसुरपुङ्गवान्।&lt;br&gt;&#xA;एवमुक्त्वा पुनः प्रोचुरालोक्य च परस्परम् ॥ 3.24.22 ॥&lt;br&gt;&#xA;चतुर्दश सहस्त्राणि रक्षसां भीमकर्मणाम्।&lt;br&gt;&#xA;एकश्च रामो धर्मात्मा कथं युद्धं भविष्यति ॥ 3.24.23 ॥&lt;br&gt;&#xA;इति राजर्षयः सिद्धाः सगणाश्च द्विजर्षभाः।&lt;br&gt;&#xA;जातकौतूहलास्तस्थुर्विमानस्थाश्च देवताः ॥ 3.24.24 ॥&lt;br&gt;&#xA;आविष्टं तेजसा रामं सङ्ग्रामशिरसि स्थितम्।&lt;br&gt;&#xA;दृष्ट्वा सर्वाणि भूतानि भयाद्विव्यथिरे तदा ॥ 3.24.25 ॥&lt;br&gt;&#xA;रूपमप्रतिमं तस्य रामस्याक्लिष्टकर्मणः।&lt;br&gt;&#xA;बभूव रूपं क्रुद्धस्य रुद्रस्येव पिनाकिनः ॥ 3.24.26 ॥&lt;br&gt;&#xA;ततो गम्भीरनिर्ह्रादं घोरवर्मायुधध्वजम्।&lt;br&gt;&#xA;अनीकं यातुधानानां समन्तात्प्रत्यदृश्यत ॥ 3.24.27 ॥&lt;br&gt;&#xA;सिंहनादं विसृजतामन्योन्यमभिगर्जताम्।&lt;br&gt;&#xA;चापानि विस्फारयतां जृम्भतां चाप्यभीक्ष्णशः ॥ 3.24.28 ॥&lt;br&gt;&#xA;विप्रघुष्टस्वनानां च दुन्दुभींश्चापि निघ्नताम्।&lt;br&gt;&#xA;तेषां सुतुमुलः शब्दः पूरयामास तद्वनम् ॥ 3.24.29 ॥&lt;br&gt;&#xA;तेन शब्देन वित्रस्ताः श्वापदा वनचारिणः।&lt;br&gt;&#xA;दुद्रुवुर्यत्र निःशब्दं पृष्ठतो न व्यलोकयन् ॥ 3.24.30 ॥&lt;br&gt;&#xA;तत्त्वनीकं महावेगं रामं समुपसर्पत।&lt;br&gt;&#xA;धृतनानाप्रहरणं गम्भीरं सागरोपमम् ॥ 3.24.31 ॥&lt;br&gt;&#xA;रामोऽपि चारयन् चक्षुः सर्वतो रणपण्डितः।&lt;br&gt;&#xA;ददर्श खरसैन्यं तद्युद्धाभिमुखमुत्थितम् ॥ 3.24.32 ॥&lt;br&gt;&#xA;वितत्य च धनुर्भीमं तूण्योश्चोद्धृत्य सायकान्।&lt;br&gt;&#xA;क्रोधमाहारयत्तीव्रं वधार्थं सर्वरक्षसाम् ॥ 3.24.33 ॥&lt;br&gt;&#xA;दुष्प्रेक्षः सोभवत् क्रुद्धो युगान्ताग्निरिव ज्वलन्।&lt;br&gt;&#xA;तं दृष्ट्वा तेजसाविष्टं प्राद्रवन्वनदेवताः ॥ 3.24.34 ॥&lt;br&gt;&#xA;तस्य क्रुद्धस्य रूपं तु रामस्य ददृशे तदा।&lt;br&gt;&#xA;दक्षस्येव क्रतुं हन्तुमुद्यतस्य पिनाकिनः ॥ 3.24.35 ॥&lt;br&gt;&#xA;आविष्टं तेजसा रामं सङ्ग्रामशिरसि स्थितम्।&lt;br&gt;&#xA;दृष्ट्वा सर्वाणि भूतानि भयार्तानि प्रदुद्रुवुः ॥ 3.24.36 ॥&lt;br&gt;&#xA;तत्कार्मुकैराभरणैर्ध्वजैश्च तैर्वर्मभिश्चाग्निसमानवर्णैः।&lt;br&gt;&#xA;बभूव सैन्यं पिशिताशनानां सूर्योदये नीलमिवाभ्रवृन्दम् ॥ 3.24.37 ॥&lt;/p&gt;</description>
    </item>
    <item>
      <title>०२५ रामेण खरसैन्यसंहारः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/025_rAmeNa_kharasainyasaMhAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/025_rAmeNa_kharasainyasaMhAraH/</guid>
      <description>&lt;p&gt;अवष्टब्धधनुं रामं क्रुद्धं च रिपुघातिनम्।&lt;br&gt;&#xA;ददर्शाश्रममागम्य खरः सह पुरस्सरैः ॥ 3.25.1 ॥&lt;br&gt;&#xA;तं दृष्ट्वा सशरं चापमुद्यम्य खरनिस्वनम्।&lt;br&gt;&#xA;रामस्याभिमुखं सूतं चोद्यतामित्यचोदयत् ॥ 3.25.2 ॥&lt;br&gt;&#xA;स खरस्याज्ञया सूतस्तुरगान् समचोदयत्।&lt;br&gt;&#xA;यत्र रामो महाबाहुरेको धून्वन् स्थितो धनुः ॥ 3.25.3 ॥&lt;br&gt;&#xA;तं तु निष्पतितं दृष्ट्वा सर्वे ते रजनीचराः।&lt;br&gt;&#xA;नर्दमाना महानादं सचिवाः पर्यवारयन् ॥ 3.25.4 ॥&lt;br&gt;&#xA;स तेषां यातुधानानां मध्ये रथगतः खरः।&lt;br&gt;&#xA;बभूव मध्ये ताराणां लोहिताङ्ग इवोदितः ॥ 3.25.5 ॥&lt;br&gt;&#xA;ततः शरसहस्रेण राममप्रतिमौजसम्।&lt;br&gt;&#xA;अर्दयित्वा महानादं ननाद समरे खरः ॥ 3.25.6 ॥&lt;br&gt;&#xA;ततस्तं भीमधन्वानं क्रुद्धा सर्वे निशाचारः।&lt;br&gt;&#xA;रामं नानाविधैः शस्त्रैरभ्यवर्षन्त दुर्जयम् ॥ 3.25.7 ॥&lt;br&gt;&#xA;मुद्गरैः पट्टिशैः शूलैः प्रासैः खड्गैः परश्वधैः।&lt;br&gt;&#xA;राक्षासाः समरे रामं निजघ्नू रोषतत्पराः ॥ 3.25.8 ॥&lt;br&gt;&#xA;अभ्यधावन्त काकुत्स्थं रथैर्वाजिभिरेव च।&lt;br&gt;&#xA;गजैः पर्वतकूटाभै रामं युद्धे जिघासवः ॥ 3.25.9 ॥&lt;br&gt;&#xA;ते रामे शरवर्षाणि व्यसृजन् रक्षासां गणाः।&lt;br&gt;&#xA;शैलेन्द्रमिव धाराभिर्वर्षमाणा बलाहकाः ॥ 3.25.10 ॥&lt;br&gt;&#xA;स तैः परिवृतो घोरै राघवो रक्षसां गणैः ॥ 3.25.11 ॥&lt;br&gt;&#xA;तानि मुक्तानि शस्त्राणि यातुधानैः स राघवः।&lt;br&gt;&#xA;प्रतिजग्राह विशिखैर्नद्योघानिव सागरः ॥ 3.25.12 ॥&lt;br&gt;&#xA;स तैः प्रहरणैर्घोरैर्भिन्नगात्रो न विव्यथे।&lt;br&gt;&#xA;रामः प्रादीप्तैर्बहुभिर्वज्रैरिव महाचलः ॥ 3.25.13 ॥&lt;br&gt;&#xA;स विद्धः क्षतजादिग्धः सर्वगात्रेषु राघवः।&lt;br&gt;&#xA;बभूव रामः सन्ध्याभ्रैर्दिवाकर इवावृतः ॥ 3.25.14 ॥&lt;br&gt;&#xA;विषेदुर्देगन्धर्वाः सिद्धाश्च परमर्षयः।&lt;br&gt;&#xA;एकं सहस्रैर्बहुभिस्तदा दृष्ट्वा समावृतम् ॥ 3.25.15 ॥&lt;br&gt;&#xA;ततो रामः सुसङ्क्रुद्धो मण्डलीकृतकार्मुकः।&lt;br&gt;&#xA;ससर्ज विशिखान् बाणान् शतशोथ सहस्रशः ॥ 3.25.16 ॥&lt;br&gt;&#xA;दुरावारान् दुर्विषहान् कालदण्डोपमान् रणे।&lt;br&gt;&#xA;मुमोच लीलया रामः कङ्कपत्त्रानजिह्मगान् ॥ 3.25.17 ॥&lt;br&gt;&#xA;ते शराः शत्रुसैन्येषु मुक्ता रामेण लीलया।&lt;br&gt;&#xA;आददू रक्षसां प्राणान् पाशाः कालकृता इव ॥ 3.25.18 ॥&lt;br&gt;&#xA;भित्त्वा राक्षसदेहांस्तांस्ते शरा रुधिराप्लुताः।&lt;br&gt;&#xA;अन्तरिक्षगता रेजुर्दीप्ताग्निसमतेजसः ॥ 3.25.19 ॥&lt;br&gt;&#xA;असङ्ख्येयास्तु रामस्य सायकाश्चापमण्डलात्।&lt;br&gt;&#xA;विनिष्पेतुरतीवोग्रा रक्षःप्राणापहारिणः ॥ 3.25.20 ॥&lt;br&gt;&#xA;बीहून् सहस्ताभरणानूरून् करिकरोपमामान्।&lt;br&gt;&#xA;चिच्छेद रामः समरे शतशोथ सहस्रशः ॥ 3.25.21 ॥&lt;br&gt;&#xA;हयान् काञ्चनसन्नाहान् रथयुक्तान् ससारथीन्।&lt;br&gt;&#xA;गजांश्च सगजारोहान् सहयान् सादिनस्तथा ॥ 3.25.22 ॥&lt;br&gt;&#xA;पदातीन् समरे हत्वा ह्यनयद्यमसादनम् ॥ 3.25.23 ॥&lt;br&gt;&#xA;ततो नालीकनाराचैस्तीक्ष्णाग्रैश्च विकर्णिभिः।&lt;br&gt;&#xA;भीममार्तस्वरं चक्रुर्भिद्यमाना निशाचराः ॥ 3.25.24 ॥&lt;br&gt;&#xA;तत्सैन्यं निशितैर्बाणैरर्दितं मर्मभेदिभिः।&lt;br&gt;&#xA;रामेण न सुखं लेभे शुष्कं वनमिवाग्निना ॥ 3.25.25 ॥&lt;br&gt;&#xA;केचिद्भीमबलाः शूराः शूलान् खङ्गान् परश्वधान्।&lt;br&gt;&#xA;रामस्याभिमुखं गत्वा चिक्षिपुः परमायुधान् ॥ 3.25.26 ॥&lt;br&gt;&#xA;तानि बाणैर्महाबाहुः शस्त्राण्यावार्य राघवः।&lt;br&gt;&#xA;जहार समरे प्राणांश्चिच्छेद च शिरोधरान् ॥ 3.25.27 ॥&lt;br&gt;&#xA;ते छिन्नशिरसः पेतुश्छिन्नवर्मशरासनाः।&lt;br&gt;&#xA;सुपर्णवातविक्षिप्ता जगत्यां पादपा यथा ॥ 3.25.28 ॥&lt;br&gt;&#xA;अवशिष्टाश्च ये तत्र विषण्णाश्च निशाचराः।&lt;br&gt;&#xA;खरमेवाभ्यधावन्त शरणार्थं शरार्दिताः ॥ 3.25.29 ॥&lt;br&gt;&#xA;तान् सर्वान् पुनरादाय समाश्वास्य च दूषणः।&lt;br&gt;&#xA;अभ्यधावत काकुत्स्थं क्रुद्धो रुद्रमिवान्तकः ॥ 3.25.30 ॥&lt;br&gt;&#xA;निवृत्तास्तु पुनः सर्वे दूषणाश्रयनिर्भयाः।&lt;br&gt;&#xA;राममेवाभ्यधावन्त सालतालशिलायुधाः ॥ 3.25.31 ॥&lt;br&gt;&#xA;सृजन्तः शरवर्षाणि शस्त्रवर्षाणि संयुगे।&lt;br&gt;&#xA;द्रुमवर्षाणि मुञ्चन्तः शिलावर्षाणि राक्षसाः ॥ 3.25.32 ॥&lt;br&gt;&#xA;तद्बभूवाद्भुतं युद्धं तुमुलं रोमहर्षणम्।&lt;br&gt;&#xA;रामस्य च महाघोरं पुनस्तेषां च रक्षसाम् ॥ 3.25.33 ॥&lt;br&gt;&#xA;ते समन्तादभिक्रुद्धा राघवं पुनरभ्ययुः ॥ 3.25.34 ॥&lt;br&gt;&#xA;तैश्च सर्वा दिशो दृष्ट्वा प्रदिशश्च समावृताः।&lt;br&gt;&#xA;राक्षसैरुद्यतप्रासैः शरवर्षाभिवर्षिभिः ॥ 3.25.35 ॥&lt;br&gt;&#xA;स कृत्वा भैरवं नादमस्रं परमभास्वरम्।&lt;br&gt;&#xA;संयोजयत गान्धर्वं राक्षसेषु महाबलः ॥ 3.25.36 ॥&lt;br&gt;&#xA;ततः शरसहस्राणि निर्ययुश्चापमण्डलात्।&lt;br&gt;&#xA;सर्वा दश दिशो बाणैरावार्यन्त समागतैः ॥ 3.25.37 ॥&lt;br&gt;&#xA;नाददानं शरान् घोरान्न मुञ्चन्तं शिलीमुखान्।&lt;br&gt;&#xA;विकर्षमाणं पश्यन्ति राक्षसास्ते शरार्दिताः ॥ 3.25.38 ॥&lt;br&gt;&#xA;शरान्धकारमाकाशमावृणोत्सदिवाकरम्।&lt;br&gt;&#xA;बबूवावस्थितो रामः प्रवमन्निव तान् शरान् ॥ 3.25.39 ॥&lt;br&gt;&#xA;युगपत्पतमानैश्च युगपच्च हतैर्भृशम्।&lt;br&gt;&#xA;युगपत्पतितैश्चैव विकीर्णा वसुधाऽभवत् ॥ 3.25.40 ॥&lt;br&gt;&#xA;निहताः पतिताः क्षीणाश्छिन्ना भिन्ना विदारिताः।&lt;br&gt;&#xA;तत्र तत्र स्म दृश्यन्ते राक्षसास्ते सहस्रशः ॥ 3.25.41 ॥&lt;br&gt;&#xA;सोष्णीषैरुत्तमाङ्गैश्च साङ्गदैर्बाहुभिस्तथा।&lt;br&gt;&#xA;ऊरुभिर्जानुभिश्छिन्नैर्नानारूपविभूषणैः ॥ 3.25.42 ॥&lt;br&gt;&#xA;हयैश्च द्विपमुख्यैश्च रथैर्भिन्नैरनेकशः।&lt;br&gt;&#xA;चामरैर्व्यजनैश्छत्त्रैर्ध्वजैर्नानाविधैरपि ॥ 3.25.43 ॥&lt;br&gt;&#xA;रामस्य बाणाभिहतैर्विचित्रैः शूलपट्टिशैः।&lt;br&gt;&#xA;खङ्गैः खण्डीकृतैः प्रासैर्विकीर्णैश्च परश्वधैः ॥ 3.25.44 ॥&lt;br&gt;&#xA;चूर्णिताभिः शिलाभिश्च शरैश्चित्रैरनेकशः।&lt;br&gt;&#xA;विच्छिन्नैः समरे भूमिः विकीर्णाऽभूद्भयङ्करा ॥ 3.25.45 ॥&lt;/p&gt;</description>
    </item>
    <item>
      <title>०२६ दूषणवधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/026_dUShaNavadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/026_dUShaNavadhaH/</guid>
      <description>&lt;p&gt;सन्दिदेश महाबाहुर्भीमवेगान् दुरासदान्।&lt;br&gt;&#xA;राक्षसान् पञ्च साहस्रान् समरेष्वनिवर्तिनः ॥ 3.26.1 ॥&lt;br&gt;&#xA;ते शूलैः पट्टिशै खङ्गैः शिलावर्षेर्द्रुमैरपि।&lt;br&gt;&#xA;शरवर्षैरविच्छिन्नं ववृषुस्तं समन्ततः ॥ 3.26.2 ॥&lt;br&gt;&#xA;स द्रुमाणां शिलानां च वर्षं प्राणहरं महत्।&lt;br&gt;&#xA;प्रतिजग्राह धर्मात्मा राघवस्तीक्ष्णसायकैः ॥ 3.26.3 ॥&lt;br&gt;&#xA;प्रतिगृह्य च तद्वर्षं निमीलित इवर्षभः।&lt;br&gt;&#xA;रामः क्रोधं परं भेजे वधार्थं सर्वरक्षसाम् ॥ 3.26.4 ॥&lt;br&gt;&#xA;ततः क्रोधसमाविष्टः प्रदीप्त इव तेजसा।&lt;br&gt;&#xA;शरैरवाकिरत्सैन्यं सर्वतः सहदूषणम् ॥ 3.26.5 ॥&lt;br&gt;&#xA;ततः सेनापतिः क्रुद्धो दूषणः शत्रुदूषणः।&lt;br&gt;&#xA;शरैरशनिकल्पैस्तं राघवं समवाकिरत् ॥ 3.26.6 ॥&lt;br&gt;&#xA;ततो रामः सुसङ्क्रुद्धः क्षुरेणास्य महद्धनुः।&lt;br&gt;&#xA;चिच्छेद समरे वीरश्चतुर्भिश्चतुरो हयान् ॥ 3.26.7 ॥&lt;br&gt;&#xA;हत्वा चाश्वन् शरैस्तीक्ष्णैरर्धचन्द्रेण सारथेः।&lt;br&gt;&#xA;शिरो जहार तद्रक्षस्रिभिर्विव्याध वक्षसि ॥ 3.26.8 ॥&lt;br&gt;&#xA;स च्छिन्नधन्वा विरथो हताश्वो हतसारथिः।&lt;br&gt;&#xA;जग्राह गिरिशृङ्गाभं परिघं रोमहर्षणम् ॥ 3.26.9 ॥&lt;br&gt;&#xA;वेष्टितं काञ्चनैः पट्टैर्देवसैन्यप्रमर्दनम्।&lt;br&gt;&#xA;आयसैः शङ्कुभिस्तीक्ष्णैः कीर्णं परवसोक्षितम् ॥ 3.26.10 ॥&lt;br&gt;&#xA;वज्राशनिसमस्पर्शं परगोपुरदारणम् ॥ 3.26.11 ॥&lt;br&gt;&#xA;तं महोरगसङ्काशं प्रगृह्य परिघं रणे।&lt;br&gt;&#xA;दूषणोभ्यद्रवद्राम्मं क्रूरकर्मा निशाचरः ॥ 3.26.12 ॥&lt;br&gt;&#xA;तस्याभिपतमानस्य दूषणस्य स राघवः।&lt;br&gt;&#xA;द्वाभ्यां शराभ्यां चिच्छेद सहस्ताभरणौ भुजौ ॥ 3.26.13 ॥&lt;br&gt;&#xA;भ्रष्टस्तस्य महाकायः पपात रणमूर्द्धिनि।&lt;br&gt;&#xA;परिघश्छिन्नहस्तस्य शक्रध्वज इवाग्रतः ॥ 3.26.14 ॥&lt;br&gt;&#xA;स कराभ्यां विकीर्णाभ्यां पपात भुवि दूषणः।&lt;br&gt;&#xA;विषाणाभ्यां विशीर्णाभ्यां मनस्वीव महागजः ॥ 3.26.15 ॥&lt;br&gt;&#xA;तं दृष्ट्वा पतितं भूमौ दूषणं निहतं रणे।&lt;br&gt;&#xA;साधुसाध्विति काकुत्स्थं सर्वभूतान्यपूजयन् ॥ 3.26.16 ॥&lt;br&gt;&#xA;एतस्मिन्नन्तरे क्रुद्धास्त्रयः सेनाग्रयायिनः।&lt;br&gt;&#xA;संहत्याभ्यद्रवन् रामं मृत्युपाशावपाशिताः ॥ 3.26.17 ॥&lt;br&gt;&#xA;महाकपालो विपुलं शूलमुद्यम्य राक्षसः।&lt;br&gt;&#xA;स्थूलाक्षः पट्टिशं गृह्य प्रमाथी च परश्वधम् ॥ 3.26.18 ॥&lt;br&gt;&#xA;दृष्ट्वैवापततस्तूर्णं राघवः सायकैः शितैः।&lt;br&gt;&#xA;तीक्ष्णाग्रैः प्रतिजग्राह सम्प्राप्तानतिथीनिव ॥ 3.26.19 ॥&lt;br&gt;&#xA;महाकपालस्य शिरश्चिच्छेद परमेषुभिः।&lt;br&gt;&#xA;असङ्ख्येयैस्तु बाणौघैः प्रममाथ प्रमाथिनम् ॥ 3.26.20 ॥&lt;br&gt;&#xA;स पपात हतो भूमौ विटपीव महाद्रुमः।&lt;br&gt;&#xA;स्थूलाक्षस्याक्षिणी तीक्ष्णैः पूरयामास सायकैः ॥ 3.26.21 ॥&lt;br&gt;&#xA;दूषणस्यानुगान् पञ्चसाहस्रान् कुपितः क्षणात्।&lt;br&gt;&#xA;बाणौघैः पञ्चसाहस्रैरनयद्यमसादनम् ॥ 3.26.22 ॥&lt;br&gt;&#xA;दूषणं निहतं दृष्ट्वा तस्य चैव पदानुगान्।&lt;br&gt;&#xA;व्यदिदेश खरः क्रुद्धः सेनाध्यक्षान् महाबलान् ॥ 3.26.23 ॥&lt;br&gt;&#xA;अयं विनिहतः सङ्ख्ये दूषणः सपदानुगः।&lt;br&gt;&#xA;महत्या सेनया सार्धं युध्वा रामं कुमानुषम् ॥ 3.26.24 ॥&lt;br&gt;&#xA;शस्त्रैर्नानाविधाकारैर्हनध्वं सर्वराक्षसाः।&lt;br&gt;&#xA;एवमुक्त्वा खरः क्रुद्धो राममेवाभिदुद्रुवे ॥ 3.26.25 ॥&lt;br&gt;&#xA;श्येनगामी पृथुग्रीवो यज्ञशत्रुर्विहङ्गमः।&lt;br&gt;&#xA;दुर्जयः करवीराक्षः परुषः कालकार्मुकः ॥ 3.26.26 ॥&lt;br&gt;&#xA;मेघमाली महामाली सर्पास्यो रुधिराशनः।&lt;br&gt;&#xA;द्वादशैते महावीर्या बलाध्यक्षाः ससैनिकाः ॥ 3.26.27 ॥&lt;br&gt;&#xA;राममेवाभ्यवर्तन्त विसृजन्तः शरोत्तमान् ॥ 3.26.28 ॥&lt;br&gt;&#xA;ततः पावक सङ्काशैर्हेमवज्रविभूषितैः।&lt;br&gt;&#xA;जघान शेषं तेजस्वी तस्य सैन्यस्य सायकैः ॥ 3.26.29 ॥&lt;br&gt;&#xA;ते रुक्मपुङ्खा विशिखाः सधूमा इव पावकाः।&lt;br&gt;&#xA;निजध्नुस्तानि रक्षांसि वज्रा इव महाद्रुमान् ॥ 3.26.30 ॥&lt;br&gt;&#xA;रक्षसां तु शतं रामः शतेनैकेन कर्णिना।&lt;br&gt;&#xA;सहस्रं च सहस्रेण जघान रणमूर्धनि ॥ 3.26.31 ॥&lt;br&gt;&#xA;तैर्भिन्नवर्माभरणाश्छिन्नभिन्नशरासनाः।&lt;br&gt;&#xA;निपेतुः शोणितादिग्धा धरण्यां रजनीचराः ॥ 3.26.32 ॥&lt;br&gt;&#xA;तैर्मुक्तकेशैः समरे पतितैः शोणितोक्षितैः।&lt;br&gt;&#xA;आस्तीर्णा वसुधा कृत्स्ना महावेदिः कुशैरिव ॥ 3.26.33 ॥&lt;br&gt;&#xA;क्षणेन तु महाघोरं वनं निहतराक्षसम्।&lt;br&gt;&#xA;बभूव निरयप्रख्यं मांसशोणितकर्दमम् ॥ 3.26.34 ॥&lt;br&gt;&#xA;चतुर्दशसहस्राणि रक्षसां भीमकर्मणाम्।&lt;br&gt;&#xA;हतान्येकेन रामेण मानुषेण पदातिना ॥ 3.26.35 ॥&lt;br&gt;&#xA;तस्य सैन्यस्य सर्वस्य खरः शेषो महारथः।&lt;br&gt;&#xA;राक्षसस्त्रिशिराश्चैव रामश्च रिपुसूदनः ॥ 3.26.36 ॥&lt;br&gt;&#xA;शेषा हता महासत्त्वा राक्षसा रणमूर्धनि।&lt;br&gt;&#xA;घोरा दुर्विषहाः सर्वे लक्ष्मणस्याग्रजेन ते ॥ 3.26.37 ॥&lt;br&gt;&#xA;ततस्तु तद्भीमबलं महाहवे समीक्ष्य रामेण हतं बलीयसा।&lt;br&gt;&#xA;रथेन रामं महता खरस्तदा समाससादेन्द्र इवोद्यताशनिः ॥ 3.26.38 ॥&lt;/p&gt;</description>
    </item>
    <item>
      <title>०२७ त्रिशिरो वधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/027_trishiro_vadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/027_trishiro_vadhaH/</guid>
      <description>&lt;p&gt;खरं तु रामाभिमुखं प्रयान्तं वाहिनीपतिः।&lt;br&gt;&#xA;राक्षसस्त्रिशिरा नाम सन्निपत्येदमब्रवीत् ॥ 3.27.1 ॥&lt;br&gt;&#xA;मां नियोजय विक्रान्त सन्निवर्तस्व साहसात्।&lt;br&gt;&#xA;पश्य रामं महाबाहुं संयुगे विनिपातितम् ॥ 3.27.2 ॥&lt;br&gt;&#xA;प्रतिजानामि ते सत्यमायुधं चाहमालभे।&lt;br&gt;&#xA;यथा रामं वधिष्यामि वधार्हं सर्वरक्षसाम् ॥ 3.27.3 ॥&lt;br&gt;&#xA;अहं वास्य रणे मृत्युरेष वा समरे मम।&lt;br&gt;&#xA;विनिवृत्य रणोत्साहान्मुहूर्तं प्राश्निको भव ॥ 3.27.4 ॥&lt;br&gt;&#xA;प्रहृष्टे वा हते रामे जनस्थानं प्रयास्यसि।&lt;br&gt;&#xA;मयि वा निहते रामं संयुगायोपयास्यसि ॥ 3.27.5 ॥&lt;br&gt;&#xA;खरस्त्रिशिरसा तेन मृत्युलोभात्प्रसादितः।&lt;br&gt;&#xA;गच्छ युद्ध्येत्यनुज्ञातो राघवाभिमुखो ययौ ॥ 3.27.6 ॥&lt;br&gt;&#xA;त्रिशिराश्च रथेनैव वाजियुक्तेन भास्वता।&lt;br&gt;&#xA;अभ्यद्रवद्रणे रामं त्रिशृङ्ग इव पवर्तः ॥ 3.27.7 ॥&lt;br&gt;&#xA;शरधारासमूहान् स महामेघ इवोत्सृजन्।&lt;br&gt;&#xA;व्यसृजत्सदृशं नादं जलार्द्रस्य तु दुन्दुभेः ॥ 3.27.8 ॥&lt;br&gt;&#xA;आगच्छन्तं त्रिशिरसं राक्षसं प्रेक्ष्य राघवः।&lt;br&gt;&#xA;धनुषा प्रतिजग्राह विधून्वन् सायकान् शितान् ॥ 3.27.9 ॥&lt;br&gt;&#xA;स सम्प्रहारस्तुमुलो रामत्रिशिरसोर्महान्।&lt;br&gt;&#xA;बभूवातीव बलिनोः सिंहकुञ्जरयोरिव ॥ 3.27.10 ॥&lt;br&gt;&#xA;ततस्त्रिशिरसा बाणैर्ललाटे ताडितस्त्रिभिः।&lt;br&gt;&#xA;अमर्षी कुपुतो रामः संरब्धमिदमब्रवीत् ॥ 3.27.11 ॥&lt;br&gt;&#xA;अहो विक्रमशूरस्य राक्षसस्येदृशं बलम्।&lt;br&gt;&#xA;पुष्पैरिव शरैर्यस्य ललाटेऽस्मि परिक्षतः ॥ 3.27.12 ॥&lt;br&gt;&#xA;एवमुक्त्वा तु संरब्धः शरानाशीविषोपमान्।&lt;br&gt;&#xA;त्रिशिरोवक्षसि क्रुद्धो निजघान चतुर्दश ॥ 3.27.13 ॥&lt;br&gt;&#xA;चतुर्भिस्तुरगानस्य शरैः सन्नतपर्वभिः।&lt;br&gt;&#xA;न्यपातयत तेजस्वी चतुरस्तस्य वाजिनः ॥ 3.27.14 ॥&lt;br&gt;&#xA;अष्टभिः सायकैः सूतं रथोपस्थे न्यपातयत्।&lt;br&gt;&#xA;रामश्चिच्छेद बाणेन ध्वजं चास्य समुच्छ्रितम् ॥ 3.27.15 ॥&lt;br&gt;&#xA;ततो हतरथात्तस्मादुत्पतन्तं निशाचरम्।&lt;br&gt;&#xA;बिभेद रामस्तं बाणैर्हृदये सोऽभवज्जडः ॥ 3.27.16 ॥&lt;br&gt;&#xA;सायकैश्चाप्रमेयात्मा सामर्षस्तस्य रक्षसः।&lt;br&gt;&#xA;शिरांस्यपातयद्रामो वेगवद्भिस्त्रिभिः शितैः ॥ 3.27.17 ॥&lt;br&gt;&#xA;स भूमौ रुधिरोद्गारी रामबाणाभिपीडितः।&lt;br&gt;&#xA;न्यपतत् पतितैः पूर्वं स्वशिरोभिर्निशाचरः ॥ 3.27.18 ॥&lt;br&gt;&#xA;हतशेषास्ततो भग्ना राक्षसाः खरसंश्रयाः।&lt;br&gt;&#xA;द्रवन्ति स्म न तिष्ठन्ति व्याघ्रत्रस्ता मृगा इव ॥ 3.27.19 ॥&lt;br&gt;&#xA;तान् खरो द्रवतो दृष्ट्वा निवर्त्य रुषितः स्वयम्।&lt;br&gt;&#xA;राममेवाभिदुद्राव राहुश्चन्द्रमसं यथा ॥ 3.27.20 ॥&lt;/p&gt;</description>
    </item>
    <item>
      <title>०२८ राम-खरयुद्धम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/028_rAma-kharayuddham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/028_rAma-kharayuddham/</guid>
      <description>&lt;p&gt;निहतं दूषणं दृष्ट्वा रणे त्रिशिरसा सह।&lt;br&gt;&#xA;खरस्याप्यभवत् त्रासो दृष्ट्वा रामस्य विक्रमम् ॥ 3.28.1 ॥&lt;br&gt;&#xA;स दृष्ट्वा राक्षसं सैन्यमविषह्यं महाबलः।&lt;br&gt;&#xA;हतमेकेन रामेण त्रिशिरोदूषणावपि ॥ 3.28.2 ॥&lt;br&gt;&#xA;तद्बलं हतभूयिष्ठं विमनाः प्रेक्ष्य राक्षसः।&lt;br&gt;&#xA;आससाद खरो रामं नमुचिर्वासवं यथा ॥ 3.28.3 ॥&lt;br&gt;&#xA;विकृष्य बलवच्चापं नाराचान् रक्तभोजनान्।&lt;br&gt;&#xA;खरश्चिक्षेप रामाय क्रुद्धानाशीविषानिव ॥ 3.28.4 ॥&lt;br&gt;&#xA;ज्यां विधून्वन् सुबहुशः शिक्षयास्त्राणि दर्शयन्।&lt;br&gt;&#xA;चकार समरे मार्गान् शरै रथगतः खरः ॥ 3.28.5 ॥&lt;br&gt;&#xA;स सर्वाश्च दिशो बाणैः प्रदिशश्च महारथः।&lt;br&gt;&#xA;पूरयामास तं दृष्ट्वा रामोऽपि सुमहद्धनुः ॥ 3.28.6 ॥&lt;br&gt;&#xA;स सायकैर्दुर्विषहैः सस्फुलिङ्गैरिवाग्निभिः।&lt;br&gt;&#xA;नभश्चकाराविवरं पर्जन्य इव वृष्टिभिः ॥ 3.28.7 ॥&lt;br&gt;&#xA;तद्बभूव शितैर्बाणैः खररामविसर्जितैः।&lt;br&gt;&#xA;पर्याकाशमनाकाशं सर्वतः शरसङ्कुलम् ॥ 3.28.8 ॥&lt;br&gt;&#xA;शरजालावृतः सूर्यो न तदा स्म प्रकाशते।&lt;br&gt;&#xA;अन्योन्यवधसंरम्भादुभयोः सम्प्रयुद्ध्यतोः ॥ 3.28.9 ॥&lt;br&gt;&#xA;ततो नालीकनाराचैस्तीक्ष्णाग्रैश्च विकर्णिभिः।&lt;br&gt;&#xA;आजघान खरो रामं तौत्रैरिव महाद्विपम् ॥ 3.28.10 ॥&lt;br&gt;&#xA;तं रथस्थं धनुष्पाणिं राक्षसं पर्यवस्थितम्।&lt;br&gt;&#xA;ददृशुः सर्वभूतानि पाशहस्तमिवान्तकम् ॥ 3.28.11 ॥&lt;br&gt;&#xA;हन्तारं सर्वसैन्यस्य पौरुषे पर्यवस्थितम्।&lt;br&gt;&#xA;परिश्रान्तं महासत्त्वं मेने रामं खरस्तदा ॥ 3.28.12 ॥&lt;br&gt;&#xA;तं सिंहमिव विक्रान्तं सिंहविक्रान्तगामिनम्।&lt;br&gt;&#xA;दृष्टवा नोद्विजते रामः सिंहः क्षुद्रमृगं यथा ॥ 3.28.13 ॥&lt;br&gt;&#xA;ततः सूर्यनिकाशेन रथेन महता खरः।&lt;br&gt;&#xA;आससाद रणे रामं पतङ्ग इव पावकम् ॥ 3.28.14 ॥&lt;br&gt;&#xA;ततोऽस्य सशरं चापं मुष्टिदेशे महात्मनः।&lt;br&gt;&#xA;खरश्चिच्छेद रामस्य दर्शयन् पाणिलाघवम् ॥ 3.28.15 ॥&lt;br&gt;&#xA;स पुनस्त्वपरान् सप्त शरानादाय वर्मणि।&lt;br&gt;&#xA;निजघान खरः क्रुद्धः शक्राशनिसमप्रभान् ॥ 3.28.16 ॥&lt;br&gt;&#xA;ततस्तत्प्रहतं बाणैः खरमुक्तैः सुपर्वभिः।&lt;br&gt;&#xA;पपात कवचं भूमौ रामस्यादित्यवर्चसः ॥ 3.28.17 ॥&lt;br&gt;&#xA;ततः शरसहस्रेण राममप्रितमौजसम्।&lt;br&gt;&#xA;अर्दयित्वा महानादं ननाद समरे खरः ॥ 3.28.18 ॥&lt;br&gt;&#xA;स शरैरर्पितः क्रुद्धः सर्वगात्रेषु राघवः।&lt;br&gt;&#xA;रराज समरे रामो विधूमोऽग्निरिव ज्वलन् ॥ 3.28.19 ॥&lt;br&gt;&#xA;ततो गम्भीरनिर्ह्रादं रामः शत्रुनिबर्हणः।&lt;br&gt;&#xA;चकारान्ताय स रिपोः सज्यमन्यन्महद्धनुः ॥ 3.28.20 ॥&lt;br&gt;&#xA;सुमहद्वैष्णवं यत्तदतिसृष्टं महर्षिणा।&lt;br&gt;&#xA;वरं तद्धनुरुद्यम्य खरं समभिधावत ॥ 3.28.21 ॥&lt;br&gt;&#xA;ततः कनकपुङ्खैस्तु शरैः सन्नतपर्वभिः।&lt;br&gt;&#xA;बिभेद रामः सङ्क्रुद्धः खरस्य समरे ध्वजम् ॥ 3.28.22 ॥&lt;br&gt;&#xA;स दर्शनीयो बहुधा विकीर्णः काञ्चनध्वजः।&lt;br&gt;&#xA;जगाम धरणीं सूर्यो देवतानामिवाज्ञया ॥ 3.28.23 ॥&lt;br&gt;&#xA;तं चतुर्भिः खरः क्रद्धो रामं गात्रेषु मार्गणैः।&lt;br&gt;&#xA;विव्याध युधि मर्मज्ञो मातङ्गमिव तोमरैः ॥ 3.28.24 ॥&lt;br&gt;&#xA;स रामो बहुभिर्बाणैः खरकार्मुकनिस्सृतैः।&lt;br&gt;&#xA;विद्धो रुधिरसिक्ताङ्गो बभूव रुषितो भृशम् ॥ 3.28.25 ॥&lt;br&gt;&#xA;स धनुर्धन्विनां श्रेष्ठः प्रगृह्य परमाहवे।&lt;br&gt;&#xA;मुमोच परमेष्वासः षट् शरानभिलक्षितान् ॥ 3.28.26 ॥&lt;br&gt;&#xA;शिरस्येकेन बाणेन द्वाभ्यां बाह्वोरथार्दयत्।&lt;br&gt;&#xA;त्रिभिश्चन्द्रार्धवक्त्रैश्च वक्ष्यस्यभिजघान ह ॥ 3.28.27 ॥&lt;br&gt;&#xA;ततः पश्चान्महातेजा नाराचान् भास्करोपमान्।&lt;br&gt;&#xA;जिघांसू राक्षसं क्रुद्धस्त्रयोदश समाददे ॥ 3.28.28 ॥&lt;br&gt;&#xA;ततोऽस्य युगमेकेन चतुर्भिश्चतुरो हयान्।&lt;br&gt;&#xA;षष्ठेन तु शिरः सङ्ख्ये खरस्य रथसारथेः ॥ 3.28.29 ॥&lt;br&gt;&#xA;त्रिभिस्त्रिवेणुं बलवान् द्वाभ्यामक्षं महाबलः।&lt;br&gt;&#xA;द्वादशेन तु बाणेन खरस्य सशरं धनुः ॥ 3.28.30 ॥&lt;br&gt;&#xA;छित्त्वा वज्रनिकाशेन राघवः प्रहसन्निव।&lt;br&gt;&#xA;त्रयोदशेनेन्द्रसमो बिभेद समरे खरम् ॥ 3.28.31 ॥&lt;br&gt;&#xA;प्रभग्नधन्वा विरथो हताश्वो हतसारथिः।&lt;br&gt;&#xA;गदापाणिरवप्लुत्य तस्थौ भूमौ खरस्तदा ॥ 3.28.32 ॥&lt;br&gt;&#xA;तत्कर्म रामस्य महारथस्य समेत्य देवाश्च महर्षयश्च।&lt;br&gt;&#xA;अपूजयन् प्राञ्जलयः प्रहृष्टास्तदा विमानाग्रगताः समेताः ॥ 3.28.33 ॥&lt;/p&gt;</description>
    </item>
    <item>
      <title>०२९ खरनिर्भर्त्सनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/029_kharanirbhartsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/029_kharanirbhartsanam/</guid>
      <description>&lt;p&gt;खरं तु विरथं रामो गदापाणिमवस्थितम्।&lt;br&gt;&#xA;मृदुपूर्वं महातेजाः परुषं वाक्यमब्रवीत् ॥ 3.29.1 ॥&lt;br&gt;&#xA;गजाश्वरथसम्बाधे बले महति तिष्ठता।&lt;br&gt;&#xA;कृतं सुदारुणं कर्म सर्वलोकजुगुप्सितम् ॥ 3.29.2 ॥&lt;br&gt;&#xA;उद्वेजनीयो भूतानां नृशंसः पापकर्मकृत्।&lt;br&gt;&#xA;त्रयाणामपि लोकानामीश्वरोऽपि न तिष्ठति ॥ 3.29.3 ॥&lt;br&gt;&#xA;कर्म लोकविरुद्धं तु कुर्वाणं क्षणदाचर।&lt;br&gt;&#xA;तीक्ष्णं सर्वजनो हन्ति सर्पं दुष्टमिवागतम् ॥ 3.29.4 ॥&lt;br&gt;&#xA;लोभात् पापानि कुर्वाणः कामाद्वा यो न बुध्यते।&lt;br&gt;&#xA;भ्रष्टः पश्यति तस्यान्तं ब्राह्मणी करकादिव ॥ 3.29.5 ॥&lt;br&gt;&#xA;वसतो दण्डकारण्ये तापसान् धर्मचारिणः।&lt;br&gt;&#xA;किन्नु हत्वा महाभागान् फलं प्राप्स्यसि राक्षस ॥ 3.29.6 ॥&lt;br&gt;&#xA;न चिरं पापकर्माणः क्रूरा लोकजुगुप्सिताः।&lt;br&gt;&#xA;ऐश्वर्यं प्राप्य तिष्ठन्ति शीर्णमूला इव द्रुमाः ॥ 3.29.7 ॥&lt;br&gt;&#xA;अवश्यं लभते जन्तुः फलं पापस्य कर्मणः।&lt;br&gt;&#xA;घोरं पर्यागते काले द्रुमाः पुष्पमिवार्तवम् ॥ 3.29.8 ॥&lt;br&gt;&#xA;नचिरात् प्राप्यते लोके पापानां कर्मणां फलम्।&lt;br&gt;&#xA;सविषाणामिवान्नानां भुक्तानां क्षणदाचर ॥ 3.29.9 ॥&lt;br&gt;&#xA;पापमाचरतां घोरं लोकस्याप्रियमिच्छताम्।&lt;br&gt;&#xA;अहमासादितो राज्ञा प्राणान् हन्तु निशाचर ॥ 3.29.10 ॥&lt;br&gt;&#xA;अद्य हि त्वां मया मुक्ताः शराः काञ्चनभूषणाः।&lt;br&gt;&#xA;विदार्य निपतिष्यन्ति वल्मीकमिव पन्नगाः ॥ 3.29.11 ॥&lt;br&gt;&#xA;ये त्वया दण्डकारण्ये भक्षिता धर्मचारिणः।&lt;br&gt;&#xA;तानद्य निहतः सङ्ख्ये ससैन्योऽनुगमिष्यसि ॥ 3.29.12 ॥&lt;br&gt;&#xA;अद्य त्वां पतितं बाणैः पश्यन्तु परमर्षयः।&lt;br&gt;&#xA;निरयस्थं विमानस्था ये त्वया हिंसिताः पुरा ॥ 3.29.13 ॥&lt;br&gt;&#xA;प्रहर त्वं यथाकामं कुरु यत्नं कुलाधम।&lt;br&gt;&#xA;अद्य ते पातयिष्यामि शिरस्तालफलं यथा ॥ 3.29.14 ॥&lt;br&gt;&#xA;एवमुक्तस्तु रामेण क्रुद्धः संरक्तलोचनः।&lt;br&gt;&#xA;प्रत्युवाच खरो रामं प्रहसन् क्रोधमूर्च्छितः ॥ 3.29.15 ॥&lt;br&gt;&#xA;प्राकृतान् राक्षसान् हत्वा युद्धे दशरथात्मज।&lt;br&gt;&#xA;आत्मना कथमात्मानमप्रशस्यं प्रशंससि ॥ 3.29.16 ॥&lt;br&gt;&#xA;विक्रान्ता बलवन्तो वा ये भवन्ति नरर्षभाः।&lt;br&gt;&#xA;कथयन्ति न ते किञ्चित्तेजसा स्वेन गर्विताः ॥ 3.29.17 ॥&lt;br&gt;&#xA;प्राकृतास्त्वकृतात्मानो लोके क्षत्त्रियपांसनाः।&lt;br&gt;&#xA;निरर्थकं विकत्थन्ते यथा राम विकत्थसे ॥ 3.29.18 ॥&lt;br&gt;&#xA;कुलं व्यपदिशन् वीरः समरे कोऽभिधास्यति।&lt;br&gt;&#xA;मृत्युकाले हि सम्प्राप्ते स्वयमप्रस्तवे स्तवम् ॥ 3.29.19 ॥&lt;br&gt;&#xA;सर्वथैव लघुत्वं ते कत्थनेन विदर्शितम्।&lt;br&gt;&#xA;सुवर्णप्रतिरूपेण तप्तेनेव कुशाग्निना ॥ 3.29.20 ॥&lt;br&gt;&#xA;न तु मामिह तिष्ठन्तं पश्यसि त्वं गदाधरम्।&lt;br&gt;&#xA;धराधरमिवाकम्प्यं पर्वतं धातुभिश्चितम् ॥ 3.29.21 ॥&lt;br&gt;&#xA;पर्याप्तोऽहं गदापाणिर्हन्तुं प्राणान् रणे तव।&lt;br&gt;&#xA;त्रयाणामपि लोकानां पाशहस्त इवान्तकः ॥ 3.29.22 ॥&lt;br&gt;&#xA;कामं बह्वपि वक्तव्यं त्वयि वक्ष्यामि न त्वहम्।&lt;br&gt;&#xA;अस्तं गच्छेद्धि सविता युद्धविघ्नस्ततो भवेत् ॥ 3.29.23 ॥&lt;br&gt;&#xA;चतुर्दश सहस्त्राणि राक्षसानां हतानि ते।&lt;br&gt;&#xA;त्वद्विनाशात् करोम्येष तेषामश्रुप्रमार्जनम् ॥ 3.29.24 ॥&lt;br&gt;&#xA;इत्युक्त्वा परमक्रुद्धस्तां गदां परमाङ्गदः।&lt;br&gt;&#xA;खरश्चिक्षेप रामाय प्रदीप्तामशनिं यथा ॥ 3.29.25 ॥&lt;br&gt;&#xA;खरबाहुप्रमुक्ता सा प्रदीप्ता महती गदा।&lt;br&gt;&#xA;भस्म वृक्षांश्च गुल्मांश्च कृत्वागात्तत्समीपतः ॥ 3.29.26 ॥&lt;br&gt;&#xA;तामापतन्तीं ज्वलितां मृत्युपाशोपमां गदाम्।&lt;br&gt;&#xA;अन्तरिक्षगतां रामश्चिच्छेद बहुधा शरैः ॥ 3.29.27 ॥&lt;br&gt;&#xA;सा विकीर्णा शरैर्भग्ना पपात धरणीतले।&lt;br&gt;&#xA;गदा मन्त्रौषधबलैर्व्यालीव विनिपातिता ॥ 3.29.28 ॥&lt;/p&gt;</description>
    </item>
    <item>
      <title>०३० खरवधः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/030_kharavadhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/3_araNyakANDam/03-raxo-hatyA/030_kharavadhaH/</guid>
      <description>&lt;p&gt;भित्त्वा तु तां गदां बाणै राघवो धर्मवत्सलः।&lt;br&gt;&#xA;स्मयमानः खरं वाक्यं संरब्धमिदमब्रवीत् ॥ 3.30.1 ॥&lt;br&gt;&#xA;एतत्ते बलसर्वस्वं दर्शितं राक्षसाधम।&lt;br&gt;&#xA;शक्तिहीनतरो मत्तो वृथा त्वमवगर्जसि ॥ 3.30.2 ॥&lt;br&gt;&#xA;एषा बाणविनिर्भिन्ना गदा भूमितलं गता।&lt;br&gt;&#xA;अभिधानप्रगल्भस्य तव प्रत्यरिघातिनी ॥ 3.30.3 ॥&lt;br&gt;&#xA;यत्त्वयोक्तं विनष्टानामहमश्रुप्रमार्जनम्।&lt;br&gt;&#xA;राक्षसानां करोमीति मिथ्या तदपि ते वचः ॥ 3.30.4 ॥&lt;br&gt;&#xA;नीचस्य क्षुद्रशीलस्य मिथ्यावृत्तस्य रक्षसः।&lt;br&gt;&#xA;प्राणानपहरिष्यामि गरुत्मानमृतं यथा ॥ 3.30.5 ॥&lt;br&gt;&#xA;अद्य ते छिन्नकण्ठस्य फेनबुद्बुदभूषितम्।&lt;br&gt;&#xA;विदारितस्य मद्बाणैर्मही पास्यति शोणितम् ॥ 3.30.6 ॥&lt;br&gt;&#xA;पांसुरूषितसर्वाङ्गः स्रस्तन्यस्तभुजद्वयः।&lt;br&gt;&#xA;स्वप्स्यसे गां समालिङ्ग्य दुर्लभां प्रमदामिव ॥ 3.30.7 ॥&lt;br&gt;&#xA;प्रवृद्धनिद्रे शयिते त्वयि राशक्षसपांसने।&lt;br&gt;&#xA;भविष्यन्त्यशरण्यानां शरण्या दण्डका इमे ॥ 3.30.8 ॥&lt;br&gt;&#xA;जनस्थाने हतस्थाने तव राक्षस मच्छरैः।&lt;br&gt;&#xA;निर्भया विचरिष्यन्ति सर्वतो मुनयो वने ॥ 3.30.9 ॥&lt;br&gt;&#xA;अद्य विप्रसरिष्यन्ति राक्षस्यो हतबान्धवाः।&lt;br&gt;&#xA;बाष्पार्द्रवदना दीना भयादन्यभयावहाः ॥ 3.30.10 ॥&lt;br&gt;&#xA;अद्य शोकरसज्ञास्ता भविष्यन्ति निरर्थकाः।&lt;br&gt;&#xA;अनुरूपकुलाः पत्न्यो यासां त्वं पतिरीदृशः ॥ 3.30.11 ॥&lt;br&gt;&#xA;नृशंस नीच क्षुद्रात्मन्नित्यं ब्राह्मणकण्टक।&lt;br&gt;&#xA;यत्कृते शङ्कितैरर्ग्नौ मुनिभिः पात्यते हविः ॥ 3.30.12 ॥&lt;br&gt;&#xA;तमेवमभिसंरब्धं ब्रुवाणं राघवं रणे।&lt;br&gt;&#xA;खरो निर्भर्त्सयामास रोषात्खरतरस्वनः ॥ 3.30.13 ॥&lt;br&gt;&#xA;दृढं खल्ववलिप्तोऽसि भयेष्वपि च निर्भयः।&lt;br&gt;&#xA;वाच्यावाच्यं ततो हि त्वं मृत्युवश्यो न बुद्ध्यसे ॥ 3.30.14 ॥&lt;br&gt;&#xA;कालपाशपरिक्षिप्ता भवन्ति पुरुषा हि ये।&lt;br&gt;&#xA;कार्याकार्यं न जानन्ति ते निरस्तषडिन्द्रियाः ॥ 3.30.15 ॥&lt;br&gt;&#xA;स ददर्श महासालमविदूरे निशाचरः।&lt;br&gt;&#xA;रणे प्रहरणस्यार्थे सर्वतो ह्यवलोकयन् ॥ 3.30.16 ॥&lt;br&gt;&#xA;स तमुत्पाटयामास सन्दश्य दशनच्छदम्।&lt;br&gt;&#xA;तं समुत्क्षिप्य बाहुभ्यां विनद्य च महाबलः ॥ 3.30.17 ॥&lt;br&gt;&#xA;राममुद्दिश्य चिक्षेप हतस्त्वमिति चाब्रवीत् ॥ 3.30.18 ॥&lt;br&gt;&#xA;तमापतन्तं बाणौघैश्छित्त्वा रामः प्रतापवान्।&lt;br&gt;&#xA;रोषमाहारयत्तीव्रं निहन्तुं समरे खरम् ॥ 3.30.19 ॥&lt;br&gt;&#xA;जातस्वेदस्ततो रामो रोषाद्रक्तान्तलोचनः।&lt;br&gt;&#xA;निर्बिभेद सहस्रेण बाणानां समरे खरम् ॥ 3.30.20 ॥&lt;br&gt;&#xA;तस्य बाणान्तराद्रक्तं बहु सुस्राव फेनिलम्।&lt;br&gt;&#xA;गिरेः प्रस्रवणस्येव तोयधारावरिस्रवः ॥ 3.30.21 ॥&lt;br&gt;&#xA;विह्वलः स कृतो बाणैः खरो रामेण संयुगे।&lt;br&gt;&#xA;मत्तो रुधिरगन्धेन तमेवाभ्यद्रवद्द्रुतम् ॥ 3.30.22 ॥&lt;br&gt;&#xA;तमापतन्तं संरब्धं कृतास्त्रो रुधिराप्लुतम्।&lt;br&gt;&#xA;अपासर्पत् प्रतिपदं किञ्चित्त्वरितविक्रमः ॥ 3.30.23 ॥&lt;br&gt;&#xA;ततः पावकसङ्काशं वधाय समरे शरम्।&lt;br&gt;&#xA;खरस्य रामो जग्राह ब्रह्मदण्डमिवापरम् ॥ 3.30.24 ॥&lt;br&gt;&#xA;स तं दत्तं मघवता सुरराजेन धीमता।&lt;br&gt;&#xA;सन्दधे चापि धर्मात्मा मुमोच च खरं प्रति ॥ 3.30.25 ॥&lt;br&gt;&#xA;स विमुक्तो महाबाणो निर्घातसमनिस्वनः।&lt;br&gt;&#xA;रामेण धनुरायम्य खरस्योरसि चापतत् ॥ 3.30.26 ॥&lt;br&gt;&#xA;स पपात खऱो भूमौ दह्यमानः शराग्निना।&lt;br&gt;&#xA;रुद्रेणेव विनिर्दग्धः श्वेतारण्ये यथान्तकः ॥ 3.30.27 ॥&lt;br&gt;&#xA;स वृत्र इव वज्रेण फेनेन नमुचिर्यथा।&lt;br&gt;&#xA;बलो वेन्द्राशनिहतो निपपात हतः खरः ॥ 3.30.28 ॥&lt;br&gt;&#xA;ततो राजर्षयः सर्वे सङ्गताः परमर्षयः।&lt;br&gt;&#xA;सभाज्य मुदिता राममिदं वचनमब्रुवन् ॥ 3.30.29 ॥&lt;br&gt;&#xA;एतदर्थं महातेजा महेन्द्रः पाकशासनः।&lt;br&gt;&#xA;शरभङ्गाश्रमं पुण्यमाजगाम पुरन्दरः ॥ 3.30.30 ॥&lt;br&gt;&#xA;आनीतस्त्वमिमं देशमुपायेन महर्षिभिः।&lt;br&gt;&#xA;एषां वधार्थं क्रूराणां रक्षसां पापकर्मणाम् ॥ 3.30.31 ॥&lt;br&gt;&#xA;तदिदं नः कृतं कार्यं त्वया दशरथात्मज।&lt;br&gt;&#xA;सुखं धर्मं चरिष्यन्ति दण्डकेषु महर्षयः ॥ 3.30.32 ॥&lt;br&gt;&#xA;दुन्दुभींश्चाभिनिघ्नन्तः पुष्पवर्षं समन्ततः।&lt;br&gt;&#xA;रामस्योपरि संहृष्टा ववृषुर्विस्मितास्तदा ॥ 3.30.33 ॥&lt;br&gt;&#xA;अर्धाधिकमुहूर्तेन रामेण निशितैः शरैः।&lt;br&gt;&#xA;चतुर्दशसहस्राणिरक्षसां भीमकर्मणाम् ॥ 3.30.34 ॥&lt;br&gt;&#xA;खरदूषणमुख्यानां निहतानि महाहवे।&lt;br&gt;&#xA;अहो बत महत् कर्म रामस्य विदितात्मनः ॥ 3.30.35 ॥&lt;br&gt;&#xA;अहो वीर्यमहो दाक्ष्यं विष्णोरिव हि दृश्यते।&lt;br&gt;&#xA;इत्येवमुक्त्वा ते सर्वे ययुर्देवा यथागतम् ॥ 3.30.36 ॥&lt;br&gt;&#xA;एतस्मिन्नन्तरे वीरो लक्ष्मणः सह सीतया।&lt;br&gt;&#xA;गिरिदुर्गाद्विनिष्क्रम्य संविवेशाश्रमं सुखी ॥ 3.30.37 ॥&lt;br&gt;&#xA;ततो रामस्तु विजयीपूज्यमानो महर्षिभिः।&lt;br&gt;&#xA;प्रविवेशाश्रमं वीरो लक्ष्मणेनाभिपूजितः ॥ 3.30.38 ॥&lt;br&gt;&#xA;तं दृष्ट्वा शत्रुहन्तारं महर्षीणां सुखावहम्।&lt;br&gt;&#xA;बभूव हृष्टा वैदेही भर्तारं परिषस्वजे ॥ 3.30.39 ॥&lt;br&gt;&#xA;मुदा परमया युक्ता दृष्ट्वा रक्षोगणान् हतान्।&lt;br&gt;&#xA;रामं चैवाव्यथं दृष्ट्वा तुतोष जनकात्मजा ॥ 3.30.40 ॥&lt;br&gt;&#xA;ततस्तु तं राक्षससङ्घमर्दनं सभाज्यमानं मुदितैर्महर्षिभिः।&lt;br&gt;&#xA;पुनः परिष्वज्य शशिप्रभानना बभूव हृष्टा जनकात्मजा तदा ॥ 3.30.41 ॥&lt;/p&gt;</description>
    </item>
  </channel>
</rss>
