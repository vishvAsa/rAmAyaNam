<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४-वानर-प्रेषणम् on रामायणे विश्वासटिप्पन्यः</title>
    <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/</link>
    <description>Recent content in &#43;०४-वानर-प्रेषणम् on रामायणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/index.xml" rel="self" type="application/rss+xml" />
    <item>
      <title>०३७ किष्किन्धे वानरसेनामेलनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/037_kiShkindhe_vAnarasenAmelanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/037_kiShkindhe_vAnarasenAmelanam/</guid>
      <description>&lt;p&gt;एवमुक्तस्तु सुग्रीवो लक्ष्मणेन महात्मना।&lt;br&gt;&#xA;हनुमन्तं स्थितं पार्श्वे सचिवं त्विदमब्रवीत् ॥ 4.37.1 ॥&lt;br&gt;&#xA;महेन्द्रहिमवद्विन्ध्यकैलासशिखरेषु च।&lt;br&gt;&#xA;मन्दरे पाण्डुशिखरे पञ्चशैलेषु ये स्थिताः ॥ 4.37.2 ॥&lt;br&gt;&#xA;तरुणादित्यवर्णेषु भ्राजमानेषु सर्वतः।&lt;br&gt;&#xA;पर्वतेषु समुद्रान्ते पश्चिमायां तु ये दिशि ॥ 4.37.3 ॥&lt;br&gt;&#xA;आदित्यभवने चैव गिरौ सन्ध्याभ्रसन्निभे।&lt;br&gt;&#xA;पद्मतालवनं भीमं संश्रिता हरिपुङ्गवाः ॥ 4.37.4 ॥&lt;br&gt;&#xA;अञ्जनाम्बुदसङ्काशाः कुञ्जरप्रतिमौजसः।&lt;br&gt;&#xA;अञ्जने पर्वते चैव ये वसन्ति प्लवङ्गमाः ॥ 4.37.5 ॥&lt;br&gt;&#xA;मनःशिलागुहावासा वानराः कनकप्रभाः।&lt;br&gt;&#xA;मेरुपार्श्वगताश्चैव ये धूम्रगिरिसंश्रिताः ॥ 4.37.6 ॥&lt;br&gt;&#xA;तरुणादित्यवर्णाश्च पर्वते च महारुणे।&lt;br&gt;&#xA;पिबन्तो मधु मैरेयं भीमवेगाः प्लवङ्गमाः ॥ 4.37.7 ॥&lt;br&gt;&#xA;वनेषु च सुरम्येषु सुगन्धिषु महत्सु च।&lt;br&gt;&#xA;तापसानां च रम्येषु वनान्तेषु समन्ततः ॥ 4.37.8 ॥&lt;br&gt;&#xA;तांस्तान् समानय क्षिप्रं पृथिव्यां सर्ववानरान्।&lt;br&gt;&#xA;सामदानादिभिः कल्पैराशु प्रेषय वानरान् ॥ 4.37.9 ॥&lt;br&gt;&#xA;प्रेषिताः प्रथमं ये च मया दूता महाजवाः।&lt;br&gt;&#xA;त्वरणार्थं तु भूयस्त्वं हरीन्सम्प्रेषयापरान् ॥ 4.37.10 ॥&lt;br&gt;&#xA;ये प्रसक्ताश्च कामेषु दीर्घसूत्राश्च वानराः।&lt;br&gt;&#xA;इहानयस्व तान् सर्वान् शीघ्रं तु मम शासनात् ॥ 4.37.11 ॥&lt;br&gt;&#xA;अहोभिर्दशभिर्ये हि नागच्छन्ति ममाज्ञया।&lt;br&gt;&#xA;हन्तव्यास्ते दुरात्मानो राजशासनदूषकाः ॥ 4.37.12 ॥&lt;br&gt;&#xA;शतान्यथ सहस्राणां कोट्यश्च मम शासनात्।&lt;br&gt;&#xA;प्रयान्तु कपिसिंहानां दिशो मम मते स्थिताः ॥ 4.37.13 ॥&lt;br&gt;&#xA;मेघपर्वतसङ्काशाश्छादयन्त इवाम्बरम्।&lt;br&gt;&#xA;घोररूपाः कपिश्रेष्ठा यान्तु मच्छासनादितः ॥ 4.37.14 ॥&lt;br&gt;&#xA;ते गतिज्ञा गतिं गत्वा पृथिव्यां सर्ववानराः।&lt;br&gt;&#xA;आनयन्तु हरीन् सर्वांस्त्वरिताः शासनान्मम ॥ 4.37.15 ॥&lt;br&gt;&#xA;तस्य वानरराजस्य श्रुत्वा वायुसुतो वचः।&lt;br&gt;&#xA;दिक्षु सर्वासु विक्रान्तान् प्रेषयामास वानरान् ॥ 4.37.16 ॥&lt;br&gt;&#xA;ते पदं विष्णुविक्रान्तं पतत्ित्रज्योतिरध्वगाः।&lt;br&gt;&#xA;प्रयाताः प्रहिता राज्ञा हरयस्तत्क्षणेन वै ॥ 4.37.17 ॥&lt;br&gt;&#xA;ते समुद्रेषु गिरिषु वनेषु च सरस्सु च।&lt;br&gt;&#xA;वानरा वानरान् सर्वान् रामहेतोरचोदयन् ॥ 4.37.18 ॥&lt;br&gt;&#xA;मृत्युकालोपमस्याज्ञां राजराजस्य वानराः।&lt;br&gt;&#xA;सुग्रीवस्याययुः श्रुत्वा सुग्रीवभयदर्शिनः ॥ 4.37.19 ॥&lt;br&gt;&#xA;ततस्तेऽञ्जनसङ्काशा गिरेस्तस्मान्महाजवाः।&lt;br&gt;&#xA;तिस्रः कोट्यः प्लवङ्गानां निर्ययुर्यत्र राघवः ॥ 4.37.20 ॥&lt;br&gt;&#xA;अस्तं गच्छति यत्रार्कस्तस्मिन् गिरिवरे स्थिताः।&lt;br&gt;&#xA;तप्तहेममहाभासस्तस्मात्कोट्यो दश च्युताः ॥ 4.37.21 ॥&lt;br&gt;&#xA;कैलासशिखरेभ्यश्च सिंहकेसरवर्चसाम्।&lt;br&gt;&#xA;ततः कोटिसहस्राणि वानराणामुपागमन् ॥ 4.37.22 ॥&lt;br&gt;&#xA;फलमूलेन जीवन्तो हिमवन्तमुपाश्रिताः।&lt;br&gt;&#xA;तेषां कोटिसहस्राणां सहस्रं समवर्तत ॥ 4.37.23 ॥&lt;br&gt;&#xA;अङ्गारकसमानानां भीमानां भीमकर्मणाम्।&lt;br&gt;&#xA;विन्ध्याद् वानरकोटीनां सहस्राण्यपतन् द्रुतम् ॥ 4.37.24 ॥&lt;br&gt;&#xA;क्षीरोदवेलानिलयास्तमालवनवासिनः।&lt;br&gt;&#xA;नारिकेलाशनाश्चैव तेषां सङ्ख्या न विद्यते ॥ 4.37.25 ॥&lt;br&gt;&#xA;वनेभ्यो गह्वरेभ्यश्च सरिद्भ्यश्च महाजवा।&lt;br&gt;&#xA;आगच्छद्वानरी सेना पिबन्तीव दिवाकरम् ॥ 4.37.26 ॥&lt;br&gt;&#xA;ये तु त्वरयितुं याता वानराः सर्ववानरान्।&lt;br&gt;&#xA;ते वीरा हिमवच्छैलं ददृशुस्तं महाद्रुमम् ॥ 4.37.27 ॥&lt;br&gt;&#xA;तस्मिन् गिरिवरे रम्ये यज्ञो माहेश्वरः पुरा।&lt;br&gt;&#xA;सर्वदेवमनस्तोषो बभौ दिव्यो मनोहरः ॥ 4.37.28 ॥&lt;br&gt;&#xA;अन्ननिष्यन्दजातानि मूलानि च फलानि च।&lt;br&gt;&#xA;अमृतास्वादकल्पानि ददृशुस्तत्र वानराः ॥ 4.37.29 ॥&lt;br&gt;&#xA;तदन्नसम्भवं दिव्यं फलं मूलं मनोहरम्।&lt;br&gt;&#xA;यः कश्चित्सकृदश्नाति मासं भवति तर्पितः ॥ 4.37.30 ॥&lt;br&gt;&#xA;तानि मूलानि दिव्यानि फलानि च फलाशनाः।&lt;br&gt;&#xA;औषधानि च दिव्यानि जगृहुर्हरियूथपाः ॥ 4.37.31 ॥&lt;br&gt;&#xA;तस्माच्च यज्ञायतनात् पुष्पाणि सुरभीणि च।&lt;br&gt;&#xA;आनिन्युर्वानरा गत्वा सुग्रीवप्रियकारणात् ॥ 4.37.32 ॥&lt;br&gt;&#xA;ते तु सर्वे हरिवराः पृथिव्यां सर्ववानरान्।&lt;br&gt;&#xA;सञ्चोदयित्वा त्वरिता यूथानां जग्मुरग्रतः ॥ 4.37.33 ॥&lt;br&gt;&#xA;ते तु तेन मुहूर्तेन यूथपाः शीघ्रगामिनः।&lt;br&gt;&#xA;किष्किन्धां त्वरया प्राप्ताः सुग्रीवो यत्र वानरः ॥ 4.37.34 ॥&lt;br&gt;&#xA;ते गृहीत्वौषधीः सर्वाः फलं मूलं च वानराः।&lt;br&gt;&#xA;तं प्रतिग्राहयामासुर्वचनं चेदमब्रुवन् ॥ 4.37.35 ॥&lt;br&gt;&#xA;सर्वे परिगताः शैलाः समुद्राश्च वनानि च।&lt;br&gt;&#xA;पृथिव्यां वानराः सर्वे शासनादुपयान्ति ते ॥ 4.37.36 ॥&lt;br&gt;&#xA;एवं श्रुत्वा ततो हृष्टः सुग्रीवः प्लवगाधिपः।&lt;br&gt;&#xA;प्रतिजग्राह तत्प्रीतस्तेषां सर्वमुपायनम् ॥ 4.37.37 ॥&lt;/p&gt;</description>
    </item>
    <item>
      <title>०३८ राम-सुग्रीवसंवादः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/038_rAma-sugrIvasaMvAdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/038_rAma-sugrIvasaMvAdaH/</guid>
      <description>&lt;p&gt;प्रतिहृह्य च तत्सर्वमुपायनमुपाहृतम्।&lt;br&gt;&#xA;वानरान् सान्त्वयित्वा च सर्वानेव व्यसर्जयत् ॥ 4.38.1 ॥&lt;br&gt;&#xA;विसर्जयित्वा स हनीन् शूरांस्तान्कृतकर्मणः।&lt;br&gt;&#xA;मेने कृतार्थमात्मानं राघवं च महाबलम् ॥ 4.38.2 ॥&lt;br&gt;&#xA;अब्रवीत्प्रश्रितं वाक्यं सुग्रीवं सम्प्रहर्षयन्।&lt;br&gt;&#xA;किष्किन्धाया विनिष्क्राम यदि ते सौम्य रोचते ॥ 4.38.3 ॥&lt;br&gt;&#xA;तस्य तद्वचनं श्रुत्वा लक्ष्मणस्य सुभाषितम्।&lt;br&gt;&#xA;सुग्रीवः परमप्रीतो वाक्यमेतदुवाच ह ॥ 4.38.4 ॥&lt;br&gt;&#xA;एवं भवतु गच्छावः स्थेयं त्वच्छासने मया ॥ 4.38.5 ॥&lt;br&gt;&#xA;तमेवमुक्त्वा सुग्रीवो लक्ष्मणं शुभलक्षणम्।&lt;br&gt;&#xA;विसर्जयामास तदा तारामन्याश्च योषितः ॥ 4.38.6 ॥&lt;br&gt;&#xA;एतेत्युच्चैर्हरिवरान् सुग्रीवः समुदाहरत्।&lt;br&gt;&#xA;तस्य तद्वचनं श्रुत्वा हरयः शीघ्रमाययुः ॥ 4.38.7 ॥&lt;br&gt;&#xA;बद्धाञ्जलिपुटाः सर्वे ये स्युः स्त्रीदर्शनक्षमाः।&lt;br&gt;&#xA;तानुवाच ततः प्राप्तान् राजाऽर्कसदृशप्रभः ॥ 4.38.8 ॥&lt;br&gt;&#xA;उपस्थापयत क्षिप्रं शिबिकां मम वानराः ॥ 4.38.9 ॥&lt;br&gt;&#xA;श्रुत्वा तु वचनं तस्य हरयः शीघ्रविक्रमाः।&lt;br&gt;&#xA;समुपस्थापयामासुः शिबिकां प्रियदर्शनाम् ॥ 4.38.10 ॥&lt;br&gt;&#xA;तामुपस्थापितां दृष्ट्वा शिबिकां वानराधिपः।&lt;br&gt;&#xA;लक्ष्मणारुह्यातां शीघ्रमिति सौमित्रिमब्रवीत् ॥ 4.38.11 ॥&lt;br&gt;&#xA;इत्युक्त्वा काञ्चनं यानं सुग्रीवः सूर्यसन्निभम्।&lt;br&gt;&#xA;बृहद्भिर्हरिभिर्युक्तमारुरोह सलक्ष्मणः ॥ 4.38.12 ॥&lt;br&gt;&#xA;पाण्डुरेणातपत्रेण ध्रियमाणेन मूर्धनि।&lt;br&gt;&#xA;शुक्लैश्च वालव्यजनैर्धूयमानैः समन्ततः ॥ 4.38.13 ॥&lt;br&gt;&#xA;शङ्खभेरीनिनादैश्च हरिभिश्चाभिनन्दितः।&lt;br&gt;&#xA;निर्ययौ प्राप्य सुग्रीवो राज्यश्रियमनुत्तमाम् ॥ 4.38.14 ॥&lt;br&gt;&#xA;स वानरशतैस्तीक्ष्णैर्बहुभिः शस्त्रपाणिभिः।&lt;br&gt;&#xA;परिकीर्णो ययौ तत्र यत्र रामो व्यवस्थितः ॥ 4.38.15 ॥&lt;br&gt;&#xA;स तं देशमनुप्राप्य श्रेष्ठं रामनिषेवितम्।&lt;br&gt;&#xA;अवातरन्महातेजाः शिबिकायाः सलक्ष्मणः ॥ 4.38.16 ॥&lt;br&gt;&#xA;आसाद्य च ततो रामं कृताञ्जलिपुटोऽभवत्।&lt;br&gt;&#xA;कृताञ्जलौ स्थिते तस्मिन् वानराश्चाभवंस्तथा ॥ 4.38.17 ॥&lt;br&gt;&#xA;तटाकमिव तद् दृष्ट्वा रामः कुड्मलपङ्कजम्।&lt;br&gt;&#xA;वानराणां महत्सैन्यं सुग्रीवे प्रीतिमानभूत् ॥ 4.38.18 ॥&lt;br&gt;&#xA;पादयोः पतितं मूर्ध्ना तमुत्थाप्य हरीश्वरम्।&lt;br&gt;&#xA;प्रेम्णा च बहुमानाच्च राघवः परिषस्वजे ॥ 4.38.19 ॥&lt;br&gt;&#xA;परिष्वज्य च धर्मात्मा निषीदेति ततोऽब्रवीत् ॥ 4.38.20 ॥&lt;br&gt;&#xA;तं निषण्णं ततो दृष्ट्वा क्षितौ रामोऽब्रवीद्वचः ॥ 4.38.21 ॥&lt;br&gt;&#xA;धर्ममर्थं च कामं च यस्तु काले निषेवते।&lt;br&gt;&#xA;विभज्य सततं वीर स राजा हरिसत्तम ॥ 4.38.22 ॥&lt;br&gt;&#xA;हित्वा धर्मं तथाऽर्थं च कामं यस्तु निषेवते।&lt;br&gt;&#xA;स वृक्षाग्रे यथा सुप्तः पतितः प्रतिबुध्यते ॥ 4.38.23 ॥&lt;br&gt;&#xA;अमित्राणां वधे युक्तो मित्राणां सङ्ग्रहे रतः।&lt;br&gt;&#xA;त्रिवर्गफलभोक्ता तु राजा धर्मेण युज्यते ॥ 4.38.24 ॥&lt;br&gt;&#xA;उद्योगसमयस्त्वेष प्राप्तः शत्रुविनाशन।&lt;br&gt;&#xA;सञ्चिन्त्यतां हि पिङ्गेश हरिभिः सह मन्त्रिभिः ॥ 4.38.25 ॥&lt;br&gt;&#xA;एवमुक्तस्तु सुग्रीवो रामं वचनमब्रवीत् ॥ 4.38.26 ॥&lt;br&gt;&#xA;त्वत्प्रसादान्महाबाहो पुनः प्राप्तमिदं मया।&lt;br&gt;&#xA;तव देव प्रसादाच्च भ्रातुश्च जयतां वर ॥ 4.38.27 ॥&lt;br&gt;&#xA;कृतं न प्रतिकुर्याद्यः पुरुषाणां स दूषकः ॥ 4.38.28 ॥&lt;br&gt;&#xA;एते वानरमुख्याश्च शतशः शत्रुसूदन।&lt;br&gt;&#xA;प्राप्ताश्चादाय बलिनः पृथिव्यां सर्ववानरान् ॥ 4.38.29 ॥&lt;br&gt;&#xA;ऋक्षाश्चावहिताः शूरा गोलाङ्गूलाश्च राघव।&lt;br&gt;&#xA;कान्तारवनदुर्गाणामभिज्ञा घोरदर्शनाः ॥ 4.38.30 ॥&lt;br&gt;&#xA;देवगन्धर्वपुत्राश्च वानराः कामरूपिणः।&lt;br&gt;&#xA;स्वैः स्वैः परिवृताः सैन्यैर्वर्तन्ते पथि राघव ॥ 4.38.31 ॥&lt;br&gt;&#xA;शतैः शतसहस्रैश्च कोटिभिश्च प्लवङ्गमाः।&lt;br&gt;&#xA;अयुतैश्चावृता वीराः शङ्कुभिश्च परन्तप ॥ 4.38.32 ॥&lt;br&gt;&#xA;समुद्रैश्च परार्धैश्च हरयो हरियूथपाः।&lt;br&gt;&#xA;आगमिष्यन्ति ते राजन् महेन्द्रसमविक्रमाः ॥ 4.38.33 ॥&lt;br&gt;&#xA;ते त्वामभिगमिष्न्यन्ति राक्षसं ये सबान्धवम्।&lt;br&gt;&#xA;निहत्य रावणं सङ्ख्ये ह्यानयिष्यान्ति मैथिलीम् ॥ 4.38.34 ॥&lt;br&gt;&#xA;ततस्तमुद्योगमवेक्ष्य बुद्धिमान् हरिप्रवीरस्य निदेशवर्तिनः।&lt;br&gt;&#xA;बभूव हर्षाद्वसुधाधिपात्मजः प्रबुद्धनीलोत्पलतुल्यदर्शनः ॥ 4.38.35 ॥&lt;/p&gt;</description>
    </item>
    <item>
      <title>०३९ वानरसेनासङ्ख्यानिवेदनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/039_vAnarasenAsankhyAnivedanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/039_vAnarasenAsankhyAnivedanam/</guid>
      <description>&lt;p&gt;इति ब्रुवाणं सुग्रीवं रामो धर्मभृतां वरः।&lt;br&gt;&#xA;बाहुभ्यां सम्परिष्वज्य प्रत्युवाच कृताञ्जलिम् ॥ 4.39.1 ॥&lt;br&gt;&#xA;यदिन्द्रो वर्षते वर्षं न तच्चित्रं भवेत्क्विचित्।&lt;br&gt;&#xA;आदित्यो वा सहस्रांशुः कुर्याद्वितिमिरं नभः ॥ 4.39.2 ॥&lt;br&gt;&#xA;चन्द्रमा रश्मिभिः कुर्यात्पृथिवीं सौम्य निर्मलाम्।&lt;br&gt;&#xA;त्वद्विधो वापि मित्राणां प्रतिकुर्यात्परन्तप ॥ 4.39.3 ॥&lt;br&gt;&#xA;एवं त्वयि न तच्चित्रं भवेद्यत्सौम्य शोभनम्।&lt;br&gt;&#xA;जानाम्यहं त्वां सुग्रीव सततं प्रियवादिनम् ॥ 4.39.4 ॥&lt;br&gt;&#xA;त्वत्सनाथः सखे सङ्ख्ये जेतास्मि सकलानरीन्।&lt;br&gt;&#xA;त्वमेव मे सुहृन्मित्रं साहाय्यं कर्तुमर्हसि ॥ 4.39.5 ॥&lt;br&gt;&#xA;जहारात्मविनाशाय वैदेहीं राक्षसाधमः।&lt;br&gt;&#xA;वञ्चयित्वा तु पौलोमीमनुह्लादौ यथा शचीम् ॥ 4.39.6 ॥&lt;br&gt;&#xA;नचिरात्तं हनिष्यामि रावणं निशितैः शरैः।&lt;br&gt;&#xA;पौलोम्याः पितरं दृप्तं शतक्रतुरिवाहवे ॥ 4.39.7 ॥&lt;br&gt;&#xA;एतस्मिन्नन्तरे चैव रजः समभिवर्तत।&lt;br&gt;&#xA;उष्णां तीव्रां सहस्रांशोश्छादयद्गगने प्रभाम् ॥ 4.39.8 ॥&lt;br&gt;&#xA;दिशः पर्याकुलाश्चासन् रजसा तेन मूर्च्छता।&lt;br&gt;&#xA;चचाल च मही सर्वा सशैलवनकानना ॥ 4.39.9 ॥&lt;br&gt;&#xA;ततो नगेन्द्रसङ्काशैस्तीक्ष्णदंष्ट्रैर्महाबलैः।&lt;br&gt;&#xA;कृत्स्ना सञ्छादिता भूमिरसङ्ख्येयैः प्लवङ्गमैः ॥ 4.39.10 ॥&lt;br&gt;&#xA;निमेषान्तरमात्रेण ततस्तैर्हरियूथपैः।&lt;br&gt;&#xA;कोटीशतपरीवारैः कामरूपिभिरावृता ॥ 4.39.11 ॥&lt;br&gt;&#xA;नादेयैः पार्वतीयैश्च सामुद्रैश्च महाबलैः।&lt;br&gt;&#xA;हरिभिर्मेघनिर्ह्रादैरन्यैश्च वनचारिभिः ॥ 4.39.12 ॥&lt;br&gt;&#xA;तरुणादित्यवर्णैश्च शशिगौरैश्च वानरैः।&lt;br&gt;&#xA;पद्मकेसरवर्णैश्च श्वेतैर्मेरुकृतालयैः ॥ 4.39.13 ॥&lt;br&gt;&#xA;कोटीसहस्रैर्दशभिः श्रीमान् परिवृतस्तदा।&lt;br&gt;&#xA;वीरः शतवलिर्नाम वानरः प्रत्यदृश्यत ॥ 4.39.14 ॥&lt;br&gt;&#xA;ततः काञ्चनशैलाभस्ताराया वीर्यवान् पिता।&lt;br&gt;&#xA;अनेकैर्दशसाहस्रैः कोटिभिः प्रत्यदृश्यत ॥ 4.39.15 ॥&lt;br&gt;&#xA;तथाऽपरेण कोटीनां सहस्रेण समन्वितः।&lt;br&gt;&#xA;पिता रुमायाः सम्प्राप्तः सुग्रीवश्वशुरो विभुः ॥ 4.39.16 ॥&lt;br&gt;&#xA;पद्मकेसरसङ्काशस्तरुणार्कनिभाननः।&lt;br&gt;&#xA;बुद्धिमान् वानरश्रेष्ठः सर्ववानरसत्तमः ॥ 4.39.17 ॥&lt;br&gt;&#xA;अनीकैर्बहुसाहस्रैर्वानराणां समन्वितः।&lt;br&gt;&#xA;पिता हनुमतः श्रीमान् केसरी प्रत्यदृश्यत ॥ 4.39.18 ॥&lt;br&gt;&#xA;गोलाङ्गूलमहाराजो गवाक्षो भीमविक्रमः।&lt;br&gt;&#xA;वृतः कोटिसहस्रेण वानराणामदृश्यत ॥ 4.39.19 ॥&lt;br&gt;&#xA;ऋक्षाणां भीमवेगानां धूम्रः शत्रुनिबर्हणः।&lt;br&gt;&#xA;वृतः कोटिसहस्राभ्यां द्वाभ्यां समभिवर्तत ॥ 4.39.20 ॥&lt;br&gt;&#xA;महाचलनिभैर्घोरैः पनसो नाम यूथपः।&lt;br&gt;&#xA;आजगाम महावीर्यस्तिसृभिः कोटिभिर्वृतः ॥ 4.39.21 ॥&lt;br&gt;&#xA;नीलाञ्जनचयाकारो नीलो नामाथ यूथपः।&lt;br&gt;&#xA;अदृश्यत महावीर्यस्तिसृभिः कोटिभिर्वृतः ॥ 4.39.22 ॥&lt;br&gt;&#xA;ततः काञ्चनशैलाभो गवयो नाम यूथपः।&lt;br&gt;&#xA;आजगाम महार्वीयः कोटिभिः पञ्चभिर्वृतः ॥ 4.39.23 ॥&lt;br&gt;&#xA;दरीमुखश्च बलवान् यूथपोऽभ्याययौ तदा।&lt;br&gt;&#xA;वृतः कोटिसहस्रेण सुग्रीवं समुपस्थितः ॥ 4.39.24 ॥&lt;br&gt;&#xA;मैन्दश्च द्विविदश्चोभावश्विपुत्रौ महाबलौ।&lt;br&gt;&#xA;कोटिकोटिसहस्रेण वानराणामदृश्यताम् ॥ 4.39.25 ॥&lt;br&gt;&#xA;गजश्च बलवान् वीरः कोटिभिस्तिसृभिर्वृतः।&lt;br&gt;&#xA;आजगाम महातेजाः सुग्रीवस्य समीपतः ॥ 4.39.26 ॥&lt;br&gt;&#xA;ऋक्षराजो महातेजा जाम्बवान्नाम नामतः।&lt;br&gt;&#xA;कोटिभिर्दशभिः प्राप्तः सुग्रीवस्य वशे स्थितः ॥ 4.39.27 ॥&lt;br&gt;&#xA;रुमण्वान्नाम विक्रान्तो वानरो वानरेश्वरम्।&lt;br&gt;&#xA;आययौ बलवांस्तूर्णं कोटिशतसमावृतः ॥ 4.39.28 ॥&lt;br&gt;&#xA;ततः कोटिसहस्राणां सहस्रेण शतेन च।&lt;br&gt;&#xA;पृष्ठतोऽनुगतः प्राप्तो हरिभिर्गन्धमादनः ॥ 4.39.29 ॥&lt;br&gt;&#xA;ततः पद्मसहस्रेण वृतः शङ्कुशतेन च।&lt;br&gt;&#xA;युवराजोऽङ्गदः प्राप्तः पितृतुल्यपराक्रमः ॥ 4.39.30 ॥&lt;br&gt;&#xA;ततस्ताराद्युतिस्तारो हरिर्भीमपराक्रमः।&lt;br&gt;&#xA;पञ्चभिर्हरिकोटिभिर्दूरतः प्रत्यदृश्यत ॥ 4.39.31 ॥&lt;br&gt;&#xA;इन्द्रजानुः कपिर्वीरो यूथपः प्रत्यदृश्यत।&lt;br&gt;&#xA;एकादशानां कोटीनामीश्वरस्तैश्च संवृतः ॥ 4.39.32 ॥&lt;br&gt;&#xA;ततो रम्भस्त्वनुप्राप्तस्तरुणादित्यसन्निभः।&lt;br&gt;&#xA;अयुतेनावृतश्चैव सहस्रेण शतेन च ॥ 4.39.33 ॥&lt;br&gt;&#xA;ततो यूथपतिर्वीरो दुर्मुखो नाम वानरः।&lt;br&gt;&#xA;प्रत्यदृश्यत कोटिभ्यां द्वाभ्यां परिवृतो बली ॥ 4.39.34 ॥&lt;br&gt;&#xA;कैलासशिखराकारैर्वानरैर्भीमविक्रमैः।&lt;br&gt;&#xA;वृतः कोटिसहस्रेण हमुमान् प्रत्यदृश्यत ॥ 4.39.35 ॥&lt;br&gt;&#xA;नलश्चापि महावीर्यः संवृतो द्रुमवासिभिः।&lt;br&gt;&#xA;कोटीशतेन सम्प्राप्तः सहस्रेण शतेन च ॥ 4.39.36 ॥&lt;br&gt;&#xA;ततो दधिमुखः श्रीमान् कोटिभिर्दशभिर्वृतः।&lt;br&gt;&#xA;सम्प्राप्तोऽभिमतस्तस्य सुग्रीवस्य महात्मनः ॥ 4.39.37 ॥&lt;br&gt;&#xA;शरभः कुमुदो वह्निर्वानरो रंह एव च।&lt;br&gt;&#xA;एते चान्ये च बहवो वानराः कामरूपिणः ॥ 4.39.38 ॥&lt;br&gt;&#xA;आवृत्य पृथिवीं सर्वां पर्वातांश्च वनानि च।&lt;br&gt;&#xA;यूथपाः समनुप्राप्तास्तेषां सङ्ख्या न विद्यते ॥ 4.39.39 ॥&lt;br&gt;&#xA;आगताश्च विशिष्टाश्च पृथिव्यां सर्ववानराः ॥ 4.39.40 ॥&lt;br&gt;&#xA;आप्लवन्तः प्लवन्तश्च गर्जन्तश्च प्लवङ्गमाः।&lt;br&gt;&#xA;अभ्यवर्तन्त सुग्रीवं सूर्यमभ्रगणा इव ॥ 4.39.41 ॥&lt;br&gt;&#xA;कुर्वाणा बहुशब्दांश्च प्रहृष्टा बाहुशालिनः।&lt;br&gt;&#xA;शिरोभिर्वानरेन्द्राय सुग्रीवस्य न्यवेदयन् ॥ 4.39.42 ॥&lt;br&gt;&#xA;अपरे वानरश्रेष्ठाः संयम्य च यथोचितम्।&lt;br&gt;&#xA;सुग्रीवेण समागम्य स्थिताः प्राञ्जलयस्तदा ॥ 4.39.43 ॥&lt;br&gt;&#xA;सुग्रीवस्त्वरितो रामे सर्वांस्तान् वानरर्षभान्।&lt;br&gt;&#xA;निवेदयित्वा धर्मज्ञः स्थितः प्राञ्जलिरब्रवीत् ॥ 4.39.44 ॥&lt;br&gt;&#xA;यथासुखं पर्वतनिर्झरेषु वनेषु सर्वेषु च वानरेन्द्राः।&lt;br&gt;&#xA;निवेशयित्वा विधिवद्बलानि बलं बलज्ञः प्रतिपत्तुमीष्टे ॥ 4.39.45 ॥&lt;/p&gt;</description>
    </item>
    <item>
      <title>०४० प्राचीं प्रति वानरप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/040_prAchIM_prati_vAnarapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/040_prAchIM_prati_vAnarapreShaNam/</guid>
      <description>&lt;p&gt;अथ राजा समृद्धार्थः सुग्रीवः प्लवगेश्वरः।&lt;br&gt;&#xA;उवाच नरशार्दूलं रामं परबलार्दनम् ॥ 4.40.1 ॥&lt;br&gt;&#xA;आगता विनिविष्टाश्च बलिनः कामरूपिणः।&lt;br&gt;&#xA;वानरा वारणेन्द्राभा ये मद्विषयवासिनः ॥ 4.40.2 ॥&lt;br&gt;&#xA;त इमे बहुविक्रान्तैर्हरिभिर्भीमविक्रमैः।&lt;br&gt;&#xA;आगता वानरा घोरा दैत्यदानवसन्ननिभाः ॥ 4.40.3 ॥&lt;br&gt;&#xA;ख्यातकर्मापदानाश्च बलवन्तो जितक्लमाः।&lt;br&gt;&#xA;पराक्रमेषु विख्याता व्यवसायेषु चोत्तमाः ॥ 4.40.4 ॥&lt;br&gt;&#xA;पृथिव्यम्बुचरा राम नानानगनिवासिनः।&lt;br&gt;&#xA;कोट्यग्रश इमे प्राप्ता वानरास्तव किङ्कराः ॥ 4.40.5 ॥&lt;br&gt;&#xA;निदेशवर्तिनः सर्वं गुरुहिते रताः।&lt;br&gt;&#xA;अभिप्रेतमनुष्ठातुं तव शक्ष्यन्त्यरिन्दम ॥ 4.40.6 ॥&lt;br&gt;&#xA;यन्मन्यसे नरव्याघ्र प्राप्तकालं तदुच्यताम्।&lt;br&gt;&#xA;त्वत्सैन्यं त्वद्वशे युक्तमाज्ञापयितुमर्हसि ॥ 4.40.7 ॥&lt;br&gt;&#xA;काममेषामिदं कार्यं विदितं मम तत्त्वतः।&lt;br&gt;&#xA;तथापि तु यथातत्त्वमाज्ञापयितुमर्हसि ॥ 4.40.8 ॥&lt;br&gt;&#xA;इति ब्रुवाणं सुग्रीवं रामो दशरथात्मजः।&lt;br&gt;&#xA;बाहुभ्यां सम्परिष्वज्य इदं वचनमब्रवीत् ॥ 4.40.9 ॥&lt;br&gt;&#xA;ज्ञायतां मम वैदेही यदि जीवति वा न वा।&lt;br&gt;&#xA;स च देशो महाप्राज्ञ यस्मिन् वसति रावणः ॥ 4.40.10 ॥&lt;br&gt;&#xA;अभिगम्य तु वैदेहीं निलयं रावणस्य च।&lt;br&gt;&#xA;प्राप्तकालं विधास्यामि तस्मिन् काले सह त्वया ॥ 4.40.11 ॥&lt;br&gt;&#xA;नाहमस्मिन् प्रभुः कार्ये वानरेश न लक्ष्मणः।&lt;br&gt;&#xA;त्वमस्य हेतुः कार्यस्य प्रभुश्च प्लवगेश्वर ॥ 4.40.12 ॥&lt;br&gt;&#xA;त्वमेवाज्ञापय विभो मम कार्यविनिश्चयम्।&lt;br&gt;&#xA;त्वं हि जानासि यत्कार्यं मम वीर न संशयः ॥ 4.40.13 ॥&lt;br&gt;&#xA;सुहृद् द्वितीयो विक्रान्तः प्राज्ञः कालविशेषवित्।&lt;br&gt;&#xA;भवानस्मद्धिते युक्तः सुकृतार्थोऽर्थवित्तमः ॥ 4.40.14 ॥&lt;br&gt;&#xA;एवमुक्तस्तु सुग्रीवो विनतं नाम यूथपम्।&lt;br&gt;&#xA;अब्रवीद्रामसान्निध्ये लक्ष्मणस्य च धीमतः ॥ 4.40.15 ॥&lt;br&gt;&#xA;शैलाभं मेघनिर्घोषमूर्जितं प्लवगेश्वरः ॥ 4.40.16 ॥&lt;br&gt;&#xA;सोमसूर्यात्मजैः सार्धं वानरैर्वानरोत्तम।&lt;br&gt;&#xA;देशकालनयैर्युक्तः कार्याकार्यविनिश्चये ॥ 4.40.17 ॥&lt;br&gt;&#xA;वृतः शतसहस्रेण वानराणां तरस्विनाम्।&lt;br&gt;&#xA;अधिगच्छ दिशं पूर्वां सशैलवनकाननाम् ॥ 4.40.18 ॥&lt;br&gt;&#xA;तत्र सीतां च वैदेहीं निलयं रावणस्य च।&lt;br&gt;&#xA;मार्गध्वं गिरिशृङ्गेषु वनेषु च नदीषु च ॥ 4.40.19 ॥&lt;br&gt;&#xA;नदीं भागीरथीं रम्यां सरयूं कौशिकीं तथा।&lt;br&gt;&#xA;कालिन्दीं यमुनां रम्यां यामुनं च महागिरिम् ॥ 4.40.20 ॥&lt;br&gt;&#xA;सरस्वतीं च सिन्धुं च शोणं मणिनिभोदकम्।&lt;br&gt;&#xA;महीं कालमहीं चैव शैलकाननशोभिताम् ॥ 4.40.21 ॥&lt;br&gt;&#xA;मागधांश्च महाग्रामान् पुण्ड्रान्वङ्गांस्तथैव च।&lt;br&gt;&#xA;पत्तनं कोशकाराणां भूमिं च रजताकराम् ॥ 4.40.22 ॥&lt;br&gt;&#xA;सर्वमेतद्विचेतव्यं मार्गयद्भिस्ततस्ततः।&lt;br&gt;&#xA;रामस्य दयितां भार्यां सीतां दशरथस्नुषाम् ॥ 4.40.23 ॥&lt;br&gt;&#xA;समुद्रमवगाढांश्च पर्वतान् पत्तनानि च।&lt;br&gt;&#xA;मन्दरस्य च ये कोटिं संश्रिताः केचिदायताम् ॥ 4.40.24 ॥&lt;br&gt;&#xA;कर्णप्रावरणाश्चैव तथा चाप्योष्ठकर्णकाः।&lt;br&gt;&#xA;घोरलोहमुखाश्चैव जवनाश्चैकपादकाः ॥ 4.40.25 ॥&lt;br&gt;&#xA;अक्षया बलवन्तश्च पुरुषाः पुरुषादकाः।&lt;br&gt;&#xA;किराताः कर्णचूडाश्च हेमाङ्गाः प्रियदर्शनाः ॥ 4.40.26 ॥&lt;br&gt;&#xA;आममीनाशनास्तत्र किराता द्वीपवासिनः।&lt;br&gt;&#xA;अन्तर्जलचरा घोरा नरव्याघ्रा इति श्रुताः ॥ 4.40.27 ॥&lt;br&gt;&#xA;एतेषामालयाः सर्वे विचेयाः काननौकसः ॥ 4.40.28 ॥&lt;br&gt;&#xA;गिरिभिर्ये च गम्यन्ते प्लवनेन प्लवेन च।&lt;br&gt;&#xA;रत्नवन्तं यवद्वीपं सप्तराज्योपशोभितम् ॥ 4.40.29 ॥&lt;br&gt;&#xA;सुवर्णरूप्यकं चैव सुवर्णाकरमण्डितम्।&lt;br&gt;&#xA;यवद्वीपमतिक्रम्य शिशिरो नाम पर्वतः ॥ 4.40.30 ॥&lt;br&gt;&#xA;एतेषां गिरिदुर्गेषु प्रपातेषु वनेषु च।&lt;br&gt;&#xA;मार्गध्वं सहिताः सर्वे रामपत्नीं यशस्विनीम् ॥ 4.40.31 ॥&lt;br&gt;&#xA;ततो रक्तजलं शोणमगाधं शीघ्रगामिनम्।&lt;br&gt;&#xA;गत्वा पारं समुद्रस्य सिद्धचारणसेवितम् ॥ 4.40.32 ॥&lt;br&gt;&#xA;तस्य तीर्थेषु रम्येषु विचित्रेषु वनेषु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.40.33 ॥&lt;br&gt;&#xA;पर्वतप्रभवा नद्यः सुरम्या बहुनिष्कुटाः।&lt;br&gt;&#xA;मार्गितव्या दरीमन्तः पर्वताश्च वनानि च ॥ 4.40.34 ॥&lt;br&gt;&#xA;ततः समुद्रद्वीपांश्च सुभीमान् द्रष्टुमर्हथ ॥ 4.40.35 ॥&lt;br&gt;&#xA;ऊर्मिमन्तं समुद्रं च क्रोशन्तमनिलोद्धतम् ॥ 4.40.36 ॥&lt;br&gt;&#xA;तत्रासुरा महाकायाश्छायां गृह्णन्ति नित्यशः।&lt;br&gt;&#xA;ब्रह्मणा समनुज्ञाता दीर्घकालं बुभुक्षिताः ॥ 4.40.37 ॥&lt;br&gt;&#xA;तं कालमेघप्रतिमं महोरगनिषेवितम्।&lt;br&gt;&#xA;अभिगम्य महानादं तीर्थेनैव महोदधिम् ॥ 4.40.38 ॥&lt;br&gt;&#xA;ततो रक्तजलं भीमं लोहितं नाम सागरम्।&lt;br&gt;&#xA;गता द्रक्ष्यथ तां चैव बृहतीं कूटशाल्मलीम् ॥ 4.40.39 ॥&lt;br&gt;&#xA;गृहं च वैनतेयस्य नानारत्नविभूषितम्।&lt;br&gt;&#xA;तत्र कैलाससङ्काशं विहितं विश्वकर्मणा ॥ 4.40.40 ॥&lt;br&gt;&#xA;तत्र शैलनिभा भीमा मन्देहा नाम राक्षसाः।&lt;br&gt;&#xA;शैलशृङ्गेषु लम्बन्ते नानारुपा भयावहाः ॥ 4.40.41 ॥&lt;br&gt;&#xA;निहता ब्रह्मतेजोभिरहन्यहनि राक्षसाः।&lt;br&gt;&#xA;अभितप्ताश्च सूर्येण लम्बन्ते स्म पुनःपुनः ॥ 4.40.42 ॥&lt;br&gt;&#xA;ततः पाण्डरमेघाभं क्षीरोदं नाम सागरम्।&lt;br&gt;&#xA;गता द्रक्ष्यथ दुर्धर्षा मुक्ताहारमिवोर्मिभिः ॥ 4.40.43 ॥&lt;br&gt;&#xA;तस्य मध्ये महान् श्वेत ऋषभो नाम पर्वतः।&lt;br&gt;&#xA;दिव्यगन्धैः कुसुमितै राजतैश्च नगेर्वृतः ॥ 4.40.44 ॥&lt;br&gt;&#xA;सरश्च राजतैः पद्मैर्ज्वलितैर्हेमकेसरैः।&lt;br&gt;&#xA;नाम्ना सुदर्शनं नाम राजहंसैः समाकुलम् ॥ 4.40.45 ॥&lt;br&gt;&#xA;विबुधाश्चारणा यक्षाः किन्नराः साप्सरोगणाः।&lt;br&gt;&#xA;हृष्टाः समभिगच्छन्ति नलिनीं तां रिरंसवः ॥ 4.40.46 ॥&lt;br&gt;&#xA;क्षीरोदं समतिक्रम्य ततो द्रक्ष्यथ वानराः।&lt;br&gt;&#xA;जलोदं सागरश्रेष्ठं सर्वभूतभयावहम् ॥ 4.40.47 ॥&lt;br&gt;&#xA;तत्र तत्कोपजं तेजः कृतं हयमुखं महत्।&lt;br&gt;&#xA;अस्याहुस्तन्महावेगमोदनं सचराचरम् ॥ 4.40.48 ॥&lt;br&gt;&#xA;तत्र विक्रोशतां नादो भूतानां सागरौकसाम्।&lt;br&gt;&#xA;श्रूयते च समर्थानां दृष्ट्वा तद् वडवामुखम् ॥ 4.40.49 ॥&lt;br&gt;&#xA;स्वादूदस्योत्तरे देशे योजनानि त्रयोदश।&lt;br&gt;&#xA;जातरूपशिलो नाम महान् कनकपर्वतः ॥ 4.40.50 ॥&lt;br&gt;&#xA;तत्र चन्द्रप्रतीकाशं पन्नगं धरणीधरम्।&lt;br&gt;&#xA;पद्मपत्त्रविशालाक्षं ततो द्रक्ष्यथ वानराः ॥ 4.40.51 ॥&lt;br&gt;&#xA;आसीनं पर्वतस्याग्रे सर्वभूतनमस्कृतम्।&lt;br&gt;&#xA;सहस्रशिरसं देवमनन्तं नीलवाससम् ॥ 4.40.52 ॥&lt;br&gt;&#xA;त्रिशिराः काञ्चनः केतुस्तालस्तस्य महात्मनः।&lt;br&gt;&#xA;स्थापितः पर्वतस्याग्रे विराजति सवेदिकः ॥ 4.40.53 ॥&lt;br&gt;&#xA;पूर्वस्यां दिशि निर्माणं कृतं तत् त्रिदशेश्वरैः ॥ 4.40.54 ॥&lt;br&gt;&#xA;ततः परं हेममयः श्रीमानुदयपर्वतः।&lt;br&gt;&#xA;तस्य कोटिर्दिवं स्पृष्ट्वा शतयोजनमायता ॥ 4.40.55 ॥&lt;br&gt;&#xA;सालैस्तालैस्तमालैश्च कर्णिकारैश्च पुष्पितैः।&lt;br&gt;&#xA;जातरूपमयैर्दिव्यैः शोभते सूर्यसन्निभैः ॥ 4.40.56 ॥&lt;br&gt;&#xA;तत्र योजनविस्तारमुच्छ्रितं दशयोजनम्।&lt;br&gt;&#xA;शृङ्गं सौमनसं नाम जातरूपमयं ध्रुवम् ॥ 4.40.57 ॥&lt;br&gt;&#xA;तत्र पूर्वं पदं कृत्वा पुरा विष्णुस्त्रिविक्रमे।&lt;br&gt;&#xA;द्वितीयं शिखरे मेरोश्चकार पुरुषोत्तमः ॥ 4.40.58 ॥&lt;br&gt;&#xA;उत्तरेण परिक्रम्य जम्बूद्वीपं दिवाकरः।&lt;br&gt;&#xA;दृश्यो भवति भूयिष्ठं शिखरं तन्महोच्छ्रयम् ॥ 4.40.59 ॥&lt;br&gt;&#xA;तत्र वैखानसा नाम वालखिल्या महर्षयः।&lt;br&gt;&#xA;प्रकाशमाना दृश्यन्ते सूर्यवर्णास्तपस्विनः ॥ 4.40.60 ॥&lt;br&gt;&#xA;अयं सुदर्शनो द्वीपः पुरो यस्य प्रकाशते।&lt;br&gt;&#xA;यस्मिंस्तेजश्च चक्षुश्च सर्वप्राणभृतामपि ॥ 4.40.61 ॥&lt;br&gt;&#xA;शैलस्य तस्य शृङ्गेषु कन्दरेषु वनेषु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.40.62 ॥&lt;br&gt;&#xA;काञ्चनस्य च शैलस्य सूर्यस्य च महात्मनः।&lt;br&gt;&#xA;आविष्टा तेजसा सन्ध्या पूर्वा रक्ता प्रकाशते ॥ 4.40.63 ॥&lt;br&gt;&#xA;पूर्वमेतत्कृतं द्वारं पृथिव्या भुवनस्य च।&lt;br&gt;&#xA;सूर्यस्योदयनं चैव पूर्वा ह्येषा दिगुच्यते ॥ 4.40.64 ॥&lt;br&gt;&#xA;तस्य शैलस्य पृष्ठेषु निर्झरेषु गुहासु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.40.65 ॥&lt;br&gt;&#xA;ततः परमगम्या स्याद्दिक् पूर्वा त्रिदशावृता।&lt;br&gt;&#xA;रहिता चन्द्रसूर्याभ्यामदृश्या तिमिरावृता ॥ 4.40.66 ॥&lt;br&gt;&#xA;शैलेषु तेषु सर्वेषु कन्दरेषु वनेषु च।&lt;br&gt;&#xA;ये च नोक्ता मया देशा विचेया तेषु जानकी ॥ 4.40.67 ॥&lt;br&gt;&#xA;एतावद्वानरैः शक्यं गन्तुं वानरपुङ्गवाः।&lt;br&gt;&#xA;अभास्करममर्यादं न जानीमस्ततः परम् ॥ 4.40.68 ॥&lt;br&gt;&#xA;अधिगम्य तु वैदेहीं निलयं रावणस्य च।&lt;br&gt;&#xA;मासे पूर्णे निवर्तध्वमुदयं प्राप्य पर्वतम् ॥ 4.40.69 ॥&lt;br&gt;&#xA;ऊर्ध्वं मासान्न वस्तव्यं वसन् वध्यो भवेन्मम।&lt;br&gt;&#xA;सिद्धार्थाः सन्निवर्तध्वमधिगम्य च मैथिलीम् ॥ 4.40.70 ॥&lt;br&gt;&#xA;महेन्द्रकान्तां वनषण्डमण्डितां दिशं चरित्वा निपुणेन वानराः।&lt;br&gt;&#xA;अवाप्य सीतां रघुवंशजप्रियां ततो निवृत्ताः सुखिनो भविष्यथ ॥ 4.40.71 ॥&lt;/p&gt;</description>
    </item>
    <item>
      <title>०४१ दक्षिणां प्रति हनुमदादिप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/041_daxiNAM_prati_hanumadAdipreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/041_daxiNAM_prati_hanumadAdipreShaNam/</guid>
      <description>&lt;p&gt;ततः प्रस्थाप्य सुग्रीवस्तन्महद्वानरं बलम्।&lt;br&gt;&#xA;दक्षिणां प्रेषयामास वानरानभिलक्षितान् ॥ 4.41.1 ॥&lt;br&gt;&#xA;नीलमग्निसुतं चैव हनुमन्तं च वानरम्।&lt;br&gt;&#xA;पितामहसुतं चैव जाम्बवन्तं महाबलम् ॥ 4.41.2 ॥&lt;br&gt;&#xA;सुहोत्रं च शरारिं च शरगुल्मं तथैव च।&lt;br&gt;&#xA;गजं गवाक्षं गवयं सुषेणमृषभं तथा ॥ 4.41.3 ॥&lt;br&gt;&#xA;मैन्दं च द्विविदं चैव विजयं गन्धमादनम्।&lt;br&gt;&#xA;उल्कामुखमसङ्गं च हुताशनसुतावुभौ ॥ 4.41.4 ॥&lt;br&gt;&#xA;अङ्गदप्रमुखान्वीरान् वीरः कपिगणेश्वरः।&lt;br&gt;&#xA;वेगविक्रमसम्पन्नान् सन्दिदेश विशेषवित् ॥ 4.41.5 ॥&lt;br&gt;&#xA;तेषामग्रेसरं चैव महद्वलमसङ्गम्।&lt;br&gt;&#xA;विधाय हरिवीराणामादिशद्दक्षिणां दिशम् ॥ 4.41.6 ॥&lt;br&gt;&#xA;ये केचन समुद्देशास्तस्यां दिशि सुदुर्गमाः।&lt;br&gt;&#xA;कपीशः कपिमुख्यानां स तेषां तानुदाहरत् ॥ 4.41.7 ॥&lt;br&gt;&#xA;सहस्रशिरसं विन्ध्यं नानाद्रुमलतायुतम्।&lt;br&gt;&#xA;नर्मदां च नदीं दुर्गां महोरगनिषेविताम् ॥ 4.41.8 ॥&lt;br&gt;&#xA;ततो गोदावरीं रम्यां कृष्णवेणीं महानदीम्।&lt;br&gt;&#xA;वरदां च महाभागां महोरगनिषेविताम् ॥ 4.41.9 ॥&lt;br&gt;&#xA;मेखलामुत्कलां चैव दशार्णनगराण्यपि।&lt;br&gt;&#xA;अश्ववन्तीमवन्तीं च सर्वमेवानुपश्यत ॥ 4.41.10 ॥&lt;br&gt;&#xA;विदर्भानृषिकांश्चैव रम्यान्माहिषकानपि।&lt;br&gt;&#xA;तथा वङ्गान् कलिङ्गांश्च कौशिकांश्च समन्ततः ॥ 4.41.11 ॥&lt;br&gt;&#xA;नदीं गोदावरीं चैव सर्वमेवानुपश्यत।&lt;br&gt;&#xA;तथैवान्ध्रांश्च पुण्ड्रांश्च चोलान् पाण्ड्यान् सकेरलान् ॥ 4.41.12 ॥&lt;br&gt;&#xA;अयोमुखश्च गन्तव्यः पर्वतो धातुमण्डितः।&lt;br&gt;&#xA;विचित्रशिखरः श्रीमांश्चित्रपुष्पितकाननः ॥ 4.41.13 ॥&lt;br&gt;&#xA;सचन्दनवनोद्देशो मार्गितव्यो महागिरिः ॥ 4.41.14 ॥&lt;br&gt;&#xA;ततस्तामापगां दिव्यां प्रसन्नसलिलां शिवाम्।&lt;br&gt;&#xA;तत्र द्रक्ष्यथ कावेरीं विहितामप्सरोगणैः ॥ 4.41.15 ॥&lt;br&gt;&#xA;तस्यासीनं नगस्याग्रे मलयस्य महौजसम्।&lt;br&gt;&#xA;द्रक्ष्यथादित्यसङ्काशमगस्त्यमृषिसत्तमम् ॥ 4.41.16 ॥&lt;br&gt;&#xA;ततस्तेनाभ्यनुज्ञाताः प्रसन्नेन महात्मना।&lt;br&gt;&#xA;ताम्रपणीं ग्राहजुष्टां तरिष्यथ महानदीम् ॥ 4.41.17 ॥&lt;br&gt;&#xA;सा चन्दनवनैर्दिव्यैः प्रच्छन्ना द्वीपशालिनी।&lt;br&gt;&#xA;कान्तेव युवतिः कान्तं समुद्रमवगाहते ॥ 4.41.18 ॥&lt;br&gt;&#xA;ततो हेममयं दिव्यं मुक्तामणिविभूषितम्।&lt;br&gt;&#xA;युक्तं कवाटं पाण्ड्यानां गता द्रक्ष्यथ वानराः ॥ 4.41.19 ॥&lt;br&gt;&#xA;ततः समुद्रमासाद्य सम्प्रधार्यार्थनिश्चयम्।&lt;br&gt;&#xA;अगस्त्येनान्तरे तत्र सागरे विनिवेशितः ॥ 4.41.20 ॥&lt;br&gt;&#xA;चित्रनानानगः श्रीमान् महेन्द्रः पर्वतोत्तमः।&lt;br&gt;&#xA;जातरूपमयः श्रीमानवगाढो महार्णवम् ॥ 4.41.21 ॥&lt;br&gt;&#xA;नानाविधैर्नगैः सर्वैर्लताभिश्चोपशोभितम्।&lt;br&gt;&#xA;देवर्षियक्षप्रवरैरप्सरोभिश्च सेवितम् ॥ 4.41.22 ॥&lt;br&gt;&#xA;सिद्धचारणसङ्घैश्च प्रकीर्णं सुमनोहरम्।&lt;br&gt;&#xA;तमुपैति सहस्राक्षः सदा पर्वसु पर्वसु ॥ 4.41.23 ॥&lt;br&gt;&#xA;अगम्यो मानुषैर्दीप्तस्तं मार्गध्व समन्ततः।&lt;br&gt;&#xA;तत्र सर्वात्मना सीता मार्गितव्या विशेषतः ॥ 4.41.24 ॥&lt;br&gt;&#xA;स हि देशस्तु वध्यस्य रावणस्य दुरात्मनः।&lt;br&gt;&#xA;राक्षसाधिपतेर्वासः सहस्राक्षसमद्युतेः ॥ 4.41.25 ॥&lt;br&gt;&#xA;दक्षिणस्य समुद्रस्य मध्ये तस्य तु राक्षसी।&lt;br&gt;&#xA;अङ्गारकेति विख्याता छायामाकृष्य भोजनी ॥ 4.41.26 ॥&lt;br&gt;&#xA;एवं निस्संशयान् कृत्वा संशयान्नष्टसंशयाः।&lt;br&gt;&#xA;मृगयध्वं नरेन्द्रस्य पत्नीममिततेजसः ॥ 4.41.27 ॥&lt;br&gt;&#xA;तमतिक्रय्म लक्ष्मीवान् समुद्रे शतयोजने।&lt;br&gt;&#xA;गिरिः पुष्पितको नाम सिद्धचारणसेवितः ॥ 4.41.28 ॥&lt;br&gt;&#xA;चन्द्रसूर्यांशुसङ्काशः सागराम्बुसमावृतः।&lt;br&gt;&#xA;भ्राजते विपुलैः शृङ्गैरम्बरं विलिखन्निव ॥ 4.41.29 ॥&lt;br&gt;&#xA;तस्यैवं काञ्चनं शृङ्गं सेवते यं दिवाकरः।&lt;br&gt;&#xA;श्वेतं राजतमेकं च सेवते यं निशाकरः ॥ 4.41.30 ॥&lt;br&gt;&#xA;न तं कृतघ्नाः पश्यन्ति न नृशंसा न नास्तिकाः।&lt;br&gt;&#xA;प्रणम्य शिरसा शैलं तं विमार्गत वानराः ॥ 4.41.31 ॥&lt;br&gt;&#xA;तमतिक्रम्य दुर्धर्षाः सूर्यवान्नाम पर्वतः।&lt;br&gt;&#xA;अध्वना दुर्विगाहेन योजनानि चतुर्दश ॥ 4.41.32 ॥&lt;br&gt;&#xA;ततस्तमप्यतिक्रम्य वैद्युतो नामपर्वतः।&lt;br&gt;&#xA;सर्वकामफलैर्वृक्षैः सर्वकालमनोहरैः ॥ 4.41.33 ॥&lt;br&gt;&#xA;तत्र भुक्त्वा वरार्हाणि मूलानि च फलानि च।&lt;br&gt;&#xA;मधूनि पीत्वा मुख्यानि परं गच्छत वानराः ॥ 4.41.34 ॥&lt;br&gt;&#xA;तत्र नेत्रमनःकान्तः कुञ्जरो नाम पर्वतः।&lt;br&gt;&#xA;अगस्त्यभवनं यत्र निर्मितं विश्वकर्मणा ॥ 4.41.35 ॥&lt;br&gt;&#xA;तत्र योजनविस्तारमुच्छ्रितं दशयोजनम्।&lt;br&gt;&#xA;शरणं काञ्चनं दिव्यं नानारत्नविभूषितम् ॥ 4.41.36 ॥&lt;br&gt;&#xA;तत्र भोगवती नाम सर्पाणामालयः पुरी।&lt;br&gt;&#xA;विशालकक्ष्या दुर्धर्षा सर्वतः परिरक्षिता ॥ 4.41.37 ॥&lt;br&gt;&#xA;सर्पराजो महाप्राज्ञो यस्यां वसति वासुकिः।&lt;br&gt;&#xA;निर्याय मार्गितव्या च सा च भोगवती पुरी ॥ 4.41.38 ॥&lt;br&gt;&#xA;तत्र चानन्तरा देशा ये केचन सुसंवृताः ॥ 4.41.39 ॥&lt;br&gt;&#xA;तं च देशमतिक्रम्य महानृषभसंस्थितः।&lt;br&gt;&#xA;सर्वरत्नमयः श्रीमानृषभो नाम पर्वतः ॥ 4.41.40 ॥&lt;br&gt;&#xA;तं च देशमतिक्रम्य महानृषभसंस्थितः।&lt;br&gt;&#xA;सर्वरत्नमयः श्रीमानृषभो नाम पर्वतः ॥ 4.41.41 ॥&lt;br&gt;&#xA;न तु तच्चन्दनं दृष्ट्वा स्प्रष्टव्यं च कदाचन।&lt;br&gt;&#xA;रोहिता नाम गन्धर्वा घोरा रक्षन्ति तद्वनम् ॥ 4.41.42 ॥&lt;br&gt;&#xA;तत्र गन्धर्वपतयः पञ्च सूर्यसमप्रभाः।&lt;br&gt;&#xA;शैलूषो ग्रामणीः शिग्रुः शुभ्रो बभ्रुस्तथैव च ॥ 4.41.43 ॥&lt;br&gt;&#xA;रविसोमाग्निवपुषां निवासः पुण्यकर्मणाम्।&lt;br&gt;&#xA;अन्ते पृथिव्या दुर्धर्षास्तत्र स्वर्गजितः स्थिताः ॥ 4.41.44 ॥&lt;br&gt;&#xA;ततः परं न वः सेव्यः पितृलोकः सुदारुणः।&lt;br&gt;&#xA;राजधानी यमस्यैषां कष्टेन तमसा वृता ॥ 4.41.45 ॥&lt;br&gt;&#xA;एतावदेव युष्माभिर्वीरा वानरपुङ्गवाः।&lt;br&gt;&#xA;शक्यं विचेतुं गन्तुं वा नातो गतिमातां गतिः ॥ 4.41.46 ॥&lt;br&gt;&#xA;सर्वमेतत्समालोक्य यच्चान्यदपि दृश्यते।&lt;br&gt;&#xA;गतिं विदित्वा वैदेह्याः सन्निवर्तितुमर्हथ ॥ 4.41.47 ॥&lt;br&gt;&#xA;यस्तु मासान्निवृत्तोऽग्रे दृष्टा सीतेति वक्ष्यति।&lt;br&gt;&#xA;मत्तुल्यविभवो भोगैः सुखं स विहरिष्यति ॥ 4.41.48 ॥&lt;br&gt;&#xA;ततः प्रियतरो नास्ति मम प्राणाद् विशेषतः।&lt;br&gt;&#xA;कृतापराधो बहुशो मम बन्धुर्भविष्यति ॥ 4.41.49 ॥&lt;br&gt;&#xA;अमितबलपराक्रमा भवन्तो विपुलगुणेषु कुलेषु च प्रसूताः।&lt;br&gt;&#xA;मनुजपतिसुतां यथा लभध्वं तदधिगुणं पुरषार्थमारभध्वम् ॥ 4.41.50 ॥&lt;/p&gt;</description>
    </item>
    <item>
      <title>०४२ प्रतीचीं प्रति सुषेणप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/042_pratIchIM_prati_suSheNapreShaNam/</guid>
      <description>&lt;p&gt;अथ प्रस्थाप्य सुग्रीवस्तान् हरीन् दक्षिणां दिशम्।&lt;br&gt;&#xA;अब्रवीन्मेघसङ्काशं सुषेणं नाम यूथपम् ॥ 4.42.1 ॥&lt;br&gt;&#xA;तारायाः पितरं राजा श्वशुरं भीमविक्रमम्।&lt;br&gt;&#xA;अब्रवीत्प्राञ्जलिर्वाक्यमभिगम्य प्रणम्य च ॥ 4.42.2 ॥&lt;br&gt;&#xA;मरीचिपुत्रं मारीचमर्चिष्मन्तं महाकपिम्।&lt;br&gt;&#xA;वृतं कपिवरैः शूरैर्महेन्द्रसदृशद्युतिम् ॥ 4.42.3 ॥&lt;br&gt;&#xA;बुद्धिविक्रमसम्पन्नं वैनतेयसमद्युतिम्।&lt;br&gt;&#xA;मरीचिपुत्रान् मारीचानर्चिर्मालान्महाबलान् ॥ 4.42.4 ॥&lt;br&gt;&#xA;द्वाभ्यां शतसहस्राभ्यां कपीनां कपिसत्तमाः।&lt;br&gt;&#xA;सुषेणप्रमुखा यूयं वैदेहीं परिमार्गत ॥ 4.42.5 ॥&lt;br&gt;&#xA;सुराष्ट्रान् सहबाह्लीकान् शूरान् भीमांस्तथैव च।&lt;br&gt;&#xA;स्फीतान् जनपदान् रम्यान् विपुलानि पुराणि च ॥ 4.42.6 ॥&lt;br&gt;&#xA;पुन्नागगहनं कुक्षिं वकुलोद्दालकाकुलम्।&lt;br&gt;&#xA;तथा केतकषण्डांश्च मार्गध्वं हरियूथपाः ॥ 4.42.7 ॥&lt;br&gt;&#xA;प्रत्यक्स्रोतोगमाश्चैव नद्यः शीतजलाः शिवाः।&lt;br&gt;&#xA;तापसानामरण्यानि कान्तारा गिरयश्च ये ॥ 4.42.8 ॥&lt;br&gt;&#xA;ततः स्थलीं मरुप्रायामत्युच्चशिरसः शिलाः।&lt;br&gt;&#xA;गिरिजालावृतां दुर्गां मार्गित्वा पश्चिमां दिशम् ॥ 4.42.9 ॥&lt;br&gt;&#xA;ततः पश्चिममासाद्य समुद्रं द्रष्टुमर्हथ।&lt;br&gt;&#xA;तिमिनक्रायुतजलमक्षोभ्यमथ वानराः ॥ 4.42.10 ॥&lt;br&gt;&#xA;ततः केतकषण्डेषु तमालगहनेषु च।&lt;br&gt;&#xA;कपयो विहरिष्यन्ति नारिकेलवनेषु च ॥ 4.42.11 ॥&lt;br&gt;&#xA;तत्र सीतां च मार्गध्वं निलयं रावणस्य च।&lt;br&gt;&#xA;वेलातटनिविष्टेषु पर्वतेषु वनेषु च ॥ 4.42.12 ॥&lt;br&gt;&#xA;अवन्तीमङ्गलोपां च तथा चालक्षितं वनम्।&lt;br&gt;&#xA;राष्ट्राणि च विशालानि पत्तनानि ततस्ततः ॥ 4.42.13 ॥&lt;br&gt;&#xA;सिन्धुसागरयोश्चैव सङ्गमे तत्र पर्वतः।&lt;br&gt;&#xA;महान् हेमगिरिर्नाम शतशृङ्गो महाद्रुमः ॥ 4.42.14 ॥&lt;br&gt;&#xA;तस्य प्रस्थेषु रम्येषु सिंहाः पक्षगमाः स्थिताः।&lt;br&gt;&#xA;तिमिमत्स्यगजांश्चैव नीडान्यारोपयन्ति ते ॥ 4.42.15 ॥&lt;br&gt;&#xA;दृप्तास्तृप्ताश्च मातङ्गास्तोयदस्वननिःस्वनाः।&lt;br&gt;&#xA;विचरन्ति विशालेऽस्मिन् तोयपूर्णे समन्ततः ॥ 4.42.16 ॥&lt;br&gt;&#xA;तस्य शृङ्गं दिवस्पर्शं काञ्चनं चित्रपादपम्।&lt;br&gt;&#xA;सर्वमाशु विचेतव्यं कपिभिः कामरूपिभिः ॥ 4.42.17 ॥&lt;br&gt;&#xA;कोटिं तत्र समुद्रे तु काञ्चनीं शतयोजनाम्।&lt;br&gt;&#xA;दुर्दर्शां पारियात्रस्य गतां द्रक्ष्यथ वानराः ॥ 4.42.18 ॥&lt;br&gt;&#xA;कोट्यस्तत्र चतुर्विंशद्गन्धर्वाणां तरस्विनाम्।&lt;br&gt;&#xA;वसन्त्यग्निनिकाशानां घोराणां कामरूपिणाम् ॥ 4.42.19 ॥&lt;br&gt;&#xA;पावकार्चिःप्रतीकाशाः समवेताः सहस्रशः।&lt;br&gt;&#xA;नात्यासादयितव्यास्ते वानरैर्भीमविक्रमैः ॥ 4.42.20 ॥&lt;br&gt;&#xA;नादेयं च फलं तस्माद्देशात् किञ्चित् प्लवङ्गमैः।&lt;br&gt;&#xA;दुरासदा हि ते वीराः सत्त्ववन्तो महाबलाः ॥ 4.42.21 ॥&lt;br&gt;&#xA;तत्र यत्नश्च कर्तव्यो मार्गितव्या च जानकी।&lt;br&gt;&#xA;न हि तेभ्यो भयं किञ्चित् कपित्वमनुवर्तताम् ॥ 4.42.22 ॥&lt;br&gt;&#xA;तत्र वैडूर्यवर्णाभो वज्रसंस्थानसंस्थितः।&lt;br&gt;&#xA;नानाद्रुमलताकीर्णो वज्रो नाम महागिरिः ॥ 4.42.23 ॥&lt;br&gt;&#xA;श्रीमान् समुदितस्तत्र योजनानां शतं समम्।&lt;br&gt;&#xA;गुहास्तत्र विचेतव्याः प्रयत्नेन प्लवङ्गमाः ॥ 4.42.24 ॥&lt;br&gt;&#xA;चतुर्भागे समुद्रस्य चक्रवान्नाम पर्वतः।&lt;br&gt;&#xA;तत्र चक्रं सहस्रारं निर्मितं विश्वकर्मणा ॥ 4.42.25 ॥&lt;br&gt;&#xA;तत्र पञ्चजनं हत्वा हयग्रीवं च दानवम्।&lt;br&gt;&#xA;आजहार ततश्चक्रं शङ्खं च पुरुषोत्तमः ॥ 4.42.26 ॥&lt;br&gt;&#xA;तस्य सानुषु चित्रेषु विशालासु गुहासु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.42.27 ॥&lt;br&gt;&#xA;योजनानां ततः षष्टिर्वराहो नाम पर्वतः।&lt;br&gt;&#xA;सुवर्णशृङ्गः सुश्रीमानगाधे वरुणालये ॥ 4.42.28 ॥&lt;br&gt;&#xA;तत्र प्राग्ज्योतिषं नाम जातरूपमयं पुरम्।&lt;br&gt;&#xA;यस्मिन्वसति दुष्टात्मा नरको नाम दानवः ॥ 4.42.29 ॥&lt;br&gt;&#xA;तत्र सानुषु चित्रेषु विशालासु गुहासु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.42.30 ॥&lt;br&gt;&#xA;तमतिक्रम्य शैलेन्द्रं काञ्चनान्तरनिर्दरः।&lt;br&gt;&#xA;पर्वतः सर्वसौवर्णो धाराप्रस्रवणायुतः ॥ 4.42.31 ॥&lt;br&gt;&#xA;तं गजाश्च वराहाश्च सिंहा व्याघ्राश्च सर्वतः।&lt;br&gt;&#xA;अभिगर्जन्ति सततं तेन शब्देन दर्पिताः ॥ 4.42.32 ॥&lt;br&gt;&#xA;यस्मिन् हरिहयः श्रीमान् महेन्द्रः पाकशासनः।&lt;br&gt;&#xA;अभिषिक्तः सुरै राजा मेघवान्नाम पर्वतः ॥ 4.42.33 ॥&lt;br&gt;&#xA;तमतिक्रम्य शैलेन्द्रं महेन्द्रपरिपालितम्।&lt;br&gt;&#xA;षष्टिं गिरिसहस्राणि काञ्चनानि गमिष्यथ ॥ 4.42.34 ॥&lt;br&gt;&#xA;तरुणादित्यवर्णानि भ्राजमानानि सर्वतः।&lt;br&gt;&#xA;जातरूपमयैवृक्षैः शोभितानि सुपुष्पितैः ॥ 4.42.35 ॥&lt;br&gt;&#xA;तेषां मध्ये स्थितो राजा मेरुरुत्तरपर्वतः।&lt;br&gt;&#xA;आदित्येन प्रसन्नेन शैलो दत्तवरः पुरा ॥ 4.42.36 ॥&lt;br&gt;&#xA;तेनैवमुक्तः शैलेन्द्रः सर्व एव त्वदाश्रयाः।&lt;br&gt;&#xA;मत्प्रसादाद् भविष्यन्ति दिवा रात्रौ च काञ्चनाः ॥ 4.42.37 ॥&lt;br&gt;&#xA;त्वयि ये चापि वत्स्यन्ति देवगन्धर्वदानवाः।&lt;br&gt;&#xA;ते भविष्यन्ति रक्ताश्च प्रभया काञ्चनप्रभाः ॥ 4.42.38 ॥&lt;br&gt;&#xA;विश्वेदेवाश्च मरुतो वसवश्च दिवौकसः।&lt;br&gt;&#xA;आगम्य पश्चिमां सन्ध्यां मेरुमुत्तरपर्वतम् ॥ 4.42.39 ॥&lt;br&gt;&#xA;आदिच्यमुपतिष्ठन्ति तैश्च सुर्योऽभिपूजितः।&lt;br&gt;&#xA;अदृश्यः सर्वभूतानामस्तं गच्छति पर्वतम् ॥ 4.42.40 ॥&lt;br&gt;&#xA;योजनानां सहस्राणि दश तानि दिवाकरः।&lt;br&gt;&#xA;मुहूर्तार्धेन तं शीघ्रमभियाति शिलोच्चयम् ॥ 4.42.41 ॥&lt;br&gt;&#xA;शृङ्गे तस्य महद्दिव्यं भवनं सूर्यसन्निभम्।&lt;br&gt;&#xA;प्रासादगणसम्बाधं विहितं विश्वकर्मणा ॥ 4.42.42 ॥&lt;br&gt;&#xA;शोभितं तरुभिश्चित्रैर्नानापक्षिसमाकुलैः।&lt;br&gt;&#xA;निकेतं पाशहस्तस्य वरुणास्य महात्मनः ॥ 4.42.43 ॥&lt;br&gt;&#xA;अन्तरा मेरुमस्तं च तालो दशशिरा महान्।&lt;br&gt;&#xA;जातरूपमयः श्रीमान् भ्राजते चित्रवेदिकः ॥ 4.42.44 ॥&lt;br&gt;&#xA;तेषु सर्वेषु दुर्गेषु सरस्सु च सरित्सु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.42.45 ॥&lt;br&gt;&#xA;यत्र तिष्ठति धर्मज्ञस्तपसा स्वेन भावितः।&lt;br&gt;&#xA;मेरुसावर्णिरित्येन ख्यातो वै ब्रह्मणा समः ॥ 4.42.46 ॥&lt;br&gt;&#xA;प्रष्टव्यो मेरुसावर्णिर्महर्षिः सूर्यसन्निभः।&lt;br&gt;&#xA;प्रणम्य शिरसा भूमौ प्रवृत्तिं मैथिलीं प्रति ॥ 4.42.47 ॥&lt;br&gt;&#xA;एतावज्जीवलोकस्य भास्करो रजनीक्षये।&lt;br&gt;&#xA;कृत्वा वितिमिरं सर्वमस्तं गच्छति पर्वतम् ॥ 4.42.48 ॥&lt;br&gt;&#xA;एतावद्वानरैः शक्यं गन्तुं वानरपुङ्गवाः।&lt;br&gt;&#xA;अभास्करममर्यादं न जानीमस्ततः परम् ॥ 4.42.49 ॥&lt;br&gt;&#xA;अस्तपर्वतमासाद्य पूर्णे मासे निवर्तत।&lt;br&gt;&#xA;ऊर्ध्वं मासान्न वस्तव्यं वसन् वध्यो भवेन्मम ॥ 4.42.50 ॥&lt;br&gt;&#xA;सहैव शूरो युष्माभिः श्वशुरो मे गमिष्यति।&lt;br&gt;&#xA;श्रोतव्यं सर्वमेतस्य भवद्भिर्दिष्टकारिभिः ॥ 4.42.51 ॥&lt;br&gt;&#xA;गुरुरेष महाबाहुः श्वशुरो मे महाबलः।&lt;br&gt;&#xA;भवन्तश्चापि विक्रान्ताः प्रमाणं सर्वकर्मसु ॥ 4.42.52 ॥&lt;br&gt;&#xA;दृष्टायां तु नरेन्द्रस्य पत्न्याममिततेजसः।&lt;br&gt;&#xA;कृतकृत्या भविष्यामः कृतस्य प्रतिकर्मणा ॥ 4.42.53 ॥&lt;br&gt;&#xA;अतोऽन्यदपि यत्कार्यं कार्यस्यास्य हितं भवेत्।&lt;br&gt;&#xA;सम्प्रधार्यं भवद्भिश्च देशकालार्थसंहितम् ॥ 4.42.54 ॥&lt;br&gt;&#xA;ततः सुषेणप्रमुखाः प्लवङ्गाः सुग्रीवाक्यं निपुणं निशम्य।&lt;br&gt;&#xA;आमन्त्र्य सर्वे प्लवगाधिपं ते जग्मुर्दिशं तां वरुणाभिगुप्ताम् ॥ 4.42.55 ॥&lt;/p&gt;</description>
    </item>
    <item>
      <title>०४३ उदीचीं प्रति शतबलिप्रेषणम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/043_udIchIM_prati_shatabalipreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/043_udIchIM_prati_shatabalipreShaNam/</guid>
      <description>&lt;p&gt;ततः सन्दिश्य सुग्रीवः श्वशुरं पश्चिमां दिशम्।&lt;br&gt;&#xA;वीरं शतवलिं नाम वानरं वानरर्षभः ॥ 4.43.1 ॥&lt;br&gt;&#xA;उवाच राजा धर्मज्ञः सर्ववानरसत्तमम्।&lt;br&gt;&#xA;वाक्यमात्महितं चैव रामस्य च हितं तथा ॥ 4.43.2 ॥&lt;br&gt;&#xA;वृतः शतसहस्रेण त्वद्विधानां वनौकसाम्।&lt;br&gt;&#xA;वैवस्वसुतैः सार्धं प्रतिष्ठस्व स्वमन्त्रिभिः ॥ 4.43.3 ॥&lt;br&gt;&#xA;दिशं ह्युदीचीं विक्रान्तां हिमशैलावतंसकाम्।&lt;br&gt;&#xA;सर्वतः परिमार्गध्वं रामपत्नीमनिन्दिताम् ॥ 4.43.4 ॥&lt;br&gt;&#xA;अस्मिन् कार्ये विनिर्वृते कृते दाशरथेः प्रिये।&lt;br&gt;&#xA;ऋणान्मुक्ता भविष्यामः कृतार्थार्थविदां वराः ॥ 4.43.5 ॥&lt;br&gt;&#xA;कृतं हि प्रियमस्माकं राघवेण महात्मना।&lt;br&gt;&#xA;तस्य चेत् प्रतिकारोऽस्ति सफलं जीवितं भवेत् ॥ 4.43.6 ॥&lt;br&gt;&#xA;अर्थितः कार्यनिर्वृत्तिमकर्तुरपि यश्चरेत्।&lt;br&gt;&#xA;तस्य स्यात् सफलं जन्म किं पुनः पूर्वकारिणः ॥ 4.43.7 ॥&lt;br&gt;&#xA;एतां बुद्धिमवस्थाय दृश्यते जानकी यथा।&lt;br&gt;&#xA;तथा भवद्भिः कर्तव्यमस्मत्प्रियहितैषिभिः ॥ 4.43.8 ॥&lt;br&gt;&#xA;अयं हि सर्वभूतानां मान्यस्तु नरसत्तमः।&lt;br&gt;&#xA;अस्मासु चागतप्रीती रामः परपुरञ्जयः ॥ 4.43.9 ॥&lt;br&gt;&#xA;इमानि वनगुर्गाणि नद्यः शैलान्तराणि च।&lt;br&gt;&#xA;भवन्तः परिमार्गन्तु बुद्धिविक्रमसम्पदा ॥ 4.43.10 ॥&lt;br&gt;&#xA;तत्र म्लेच्छान्पुलिन्दांश्च शूरसेनांस्तथैव च।&lt;br&gt;&#xA;प्रस्थलान् भरतांश्चैव कुरूंश्च सह मद्रकैः ॥ 4.43.11 ॥&lt;br&gt;&#xA;काम्बोजान् यवनांश्चैव शकानारट्टकानपि।&lt;br&gt;&#xA;बाह्लीकानृषिकांश्चैव पौरवानथ टङ्कणान् ॥ 4.43.12 ॥&lt;br&gt;&#xA;चीनान् परमचीनांश्च नीहारांश्च पुनःपुनः।&lt;br&gt;&#xA;अन्वीक्ष्य दरदांश्चैव हिमवन्तं तथैव च ॥ 4.43.13 ॥&lt;br&gt;&#xA;लौध्रपद्मकषण्डेषु देवदारुवनेषु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.43.14 ॥&lt;br&gt;&#xA;ततः सोमाश्रमं गत्वा देवगन्धर्वसेवितम्।&lt;br&gt;&#xA;कालं नाम महासानुं पर्वतं तु गमिष्यथ ॥ 4.43.15 ॥&lt;br&gt;&#xA;महत्सु तस्य शैलस्य निर्दरेषु गुहासु च।&lt;br&gt;&#xA;विचिनुध्वं महाभागां रामपत्नीं ततस्ततः ॥ 4.43.16 ॥&lt;br&gt;&#xA;तमतिक्रम्य शैलेन्द्रं हेमगर्भं महागिरिम्।&lt;br&gt;&#xA;ततः सुदर्शन्नं नाम गन्तुमर्हथ पर्वतम् ॥ 4.43.17 ॥&lt;br&gt;&#xA;ततो देवसखो नाम पर्वतः पतगालयः।&lt;br&gt;&#xA;नानापक्षिगणाकीर्णो विविधद्रुमभूषितः ॥ 4.43.18 ॥&lt;br&gt;&#xA;तस्य काननषण्डेषु निर्झरेषु गुहासु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.43.19 ॥&lt;br&gt;&#xA;तमतिक्रम्य चाकाशं सर्वतः शतयोजनम्।&lt;br&gt;&#xA;अपर्वतनदीवृक्षं सर्वसत्त्वविवर्जितम् ॥ 4.43.20 ॥&lt;br&gt;&#xA;तं तु शीघ्रमतिक्रम्य कान्तारं रोमहर्षणम्।&lt;br&gt;&#xA;कैलासं पाण्डुरं शैलं प्राप्य हृष्टा भविष्यथ ॥ 4.43.21 ॥&lt;br&gt;&#xA;तत्र पाण्डुरमेघाभं जाम्बूनदपरिष्कृतम्।&lt;br&gt;&#xA;कुबेरभवनं दिव्यं निर्मितं विश्वकर्मणा ॥ 4.43.22 ॥&lt;br&gt;&#xA;विशाला नलिनी यत्र प्रभूतकमलोत्पला।&lt;br&gt;&#xA;हंसकारण्डवाकीर्णा ह्यप्सरोगणसेविता ॥ 4.43.23 ॥&lt;br&gt;&#xA;तत्र वैश्रवणो राजा सर्वभूतनमस्कृतः।&lt;br&gt;&#xA;धनदो रमते श्रीमान् गुह्यकैः सह यक्षराट् ॥ 4.43.24 ॥&lt;br&gt;&#xA;तस्य चन्द्रनिकाशेषु पर्वतेषु गुहासु च।&lt;br&gt;&#xA;रावणः सह वैदेह्या मार्गितव्यस्ततस्ततः ॥ 4.43.25 ॥&lt;br&gt;&#xA;क्रौञ्चं तु गिरिमासाद्य बिलं तस्य सुदुर्गमम्।&lt;br&gt;&#xA;अप्रमत्तैः प्रवेष्टव्यं दुष्प्रवेशं हि तत्स्मृतम् ॥ 4.43.26 ॥&lt;br&gt;&#xA;वसन्ति हि महात्मानास्तत्र सूर्यसमप्रभाः।&lt;br&gt;&#xA;देवैरप्यर्चिताः सम्यग् देवरूपा महर्षभः ॥ 4.43.27 ॥&lt;br&gt;&#xA;कौञ्चस्य तु गुहाश्चान्याः सानूनि शिखाराणि च।&lt;br&gt;&#xA;निर्दराश्च नितम्बाश्च विचेतव्यास्ततस्ततः ॥ 4.43.28 ॥&lt;br&gt;&#xA;क्रौञ्चस्य शिखरं चापि निरीक्ष्य च ततस्ततः।&lt;br&gt;&#xA;अवृक्षं कामशैलं च मानसं विहगालयम् ॥ 4.43.29 ॥&lt;br&gt;&#xA;न गतिस्तत्र भूतानां देवदानवरक्षसाम्।&lt;br&gt;&#xA;स च सर्वैर्विचेतव्यः ससानुप्रस्थभूधरः ॥ 4.43.30 ॥&lt;br&gt;&#xA;क्रौञ्चं गिरिमतिक्रम्य मैनाको नाम पर्वतः।&lt;br&gt;&#xA;मयस्य भवनं यत्र दानवस्य स्वयं कृतम् ॥ 4.43.31 ॥&lt;br&gt;&#xA;मैनाकस्तु विचेतव्यः ससानुप्रस्थकन्दरः।&lt;br&gt;&#xA;स्त्रीणामश्वमुखीनां च निकेतास्तत्र तत्र तु ॥ 4.43.32 ॥&lt;br&gt;&#xA;तं देशं समतिक्रम्य आश्रमं सिद्धसेवितम्।&lt;br&gt;&#xA;सिद्धा वैखानसास्तत्र वालखिल्याश्च तापसाः ॥ 4.43.33 ॥&lt;br&gt;&#xA;वन्द्यास्ते तु तपस्तिद्धास्तपसा वीतकल्मषाः।&lt;br&gt;&#xA;प्रष्टव्या चापि सीतायाः प्रवृत्तिर्विनयान्वितैः ॥ 4.43.34 ॥&lt;br&gt;&#xA;हेमपुष्करसञ्छन्नं तस्मिन् वैखानसं सरः।&lt;br&gt;&#xA;तरुणादित्यसङ्काशैर्हंसैर्विचरितं शुभैः ॥ 4.43.35 ॥&lt;br&gt;&#xA;औपवाह्यः कुबेरस्य सार्वभौम इति स्मृतः।&lt;br&gt;&#xA;गजः पर्येति तं देशं सदा सह करेणुभिः ॥ 4.43.36 ॥&lt;br&gt;&#xA;तत्सरः समतिक्रम्य नष्टचन्द्रदिवाकरम्।&lt;br&gt;&#xA;अनक्षत्रगणं व्योम निष्पयोदमनादितम् ॥ 4.43.37 ॥&lt;br&gt;&#xA;गभस्तिभिरिवार्कस्य स तु देशः प्रकाशते।&lt;br&gt;&#xA;विश्राम्यद्भिस्तपस्मिद्धैर्देवकल्पैः स्वयम्प्रभैः ॥ 4.43.38 ॥&lt;br&gt;&#xA;तं तु देशमतिक्रम्य शैलोदा नाम निम्नगा ॥ 4.43.39 ॥&lt;br&gt;&#xA;उभयोस्तीरयोस्तस्याः कीचका नाम वेणवः।&lt;br&gt;&#xA;ते नयन्ति परं तीरं सिद्धान् प्रत्यानयन्ति च ॥ 4.43.40 ॥&lt;br&gt;&#xA;उत्तराः कुरवस्तत्र कृतपुण्यप्रतिश्रयाः ॥ 4.43.41 ॥&lt;br&gt;&#xA;ततः काञ्चनपद्माभिः पद्मिनीभिः कृतोदकाः।&lt;br&gt;&#xA;नीलवैडूर्यपत्त्राभिर्नद्यास्तत्र सहस्रशः ॥ 4.43.42 ॥&lt;br&gt;&#xA;रक्तोत्पलवनैश्चात्र मण्डिताश्च हिरण्मयैः।&lt;br&gt;&#xA;तरुणादित्यसदृशैर्भान्ति तत्र जलाशयाः ॥ 4.43.43 ॥&lt;br&gt;&#xA;महार्हमणिपत्रैश्च काञ्चनप्रभकेसरैः।&lt;br&gt;&#xA;नीलोत्पलवनैश्चित्रैः स देशः सर्वतो वृतः ॥ 4.43.44 ॥&lt;br&gt;&#xA;निस्तुलाभिश्च मुक्ताभिर्मणिभिश्च महाधनैः।&lt;br&gt;&#xA;उद्भूतपुलिनास्तत्र जातरूपैश्च निम्नगाः ॥ 4.43.45 ॥&lt;br&gt;&#xA;सर्वरत्नमयैश्चित्रैरवगाढा नगोत्तमैः।&lt;br&gt;&#xA;जातरूपमयैश्चापि हुताशनसमप्रभैः ॥ 4.43.46 ॥&lt;br&gt;&#xA;नित्यपुष्पफलास्तत्र नगाः पत्ररथाकुलाः।&lt;br&gt;&#xA;दिव्यागन्धरसस्पर्शाः सर्वकामान् स्रवन्ति च ॥ 4.43.47 ॥&lt;br&gt;&#xA;नानाकाराणि वासांसि फलन्त्यन्ये नगोत्तमाः ॥ 4.43.48 ॥&lt;br&gt;&#xA;स्त्रीणां चाप्यनुरूपाणि पुरुषाणां तथैव च।&lt;br&gt;&#xA;सर्वर्तुसखसेव्यानि फलन्त्यन्ये नगोत्तमाः ॥ 4.43.49 ॥&lt;br&gt;&#xA;महार्हाणि च चित्राणि हैमान्यन्ये नगोत्तमाः।&lt;br&gt;&#xA;शयनानि प्रसूयन्ते चित्रास्तरणवन्ति च ॥ 4.43.50 ॥&lt;br&gt;&#xA;मनःकान्तानि माल्यानि फलन्त्यत्रापरे द्रुमाः।&lt;br&gt;&#xA;पानानि च महार्हाणि भक्ष्याणि विविधानि च ॥ 4.43.51 ॥&lt;br&gt;&#xA;गन्धर्वाः किन्निराः सिद्धा नागा विद्याधरास्तथा।&lt;br&gt;&#xA;रमन्ते सहितास्तत्र नारीभिर्भास्करप्रभाः ॥ 4.43.52 ॥&lt;br&gt;&#xA;सर्वे सुकृतकर्माणः सर्वे रतिपरायणाः।&lt;br&gt;&#xA;सर्वे कामार्थसहिता वसन्ति सहयोषितः ॥ 4.43.53 ॥&lt;br&gt;&#xA;गीतवादित्रनिर्घोषः सोत्कृष्टहसितस्वनः।&lt;br&gt;&#xA;श्रूयते सततं तत्र सर्वभूतमनोहरः ॥ 4.43.54 ॥&lt;br&gt;&#xA;तत्र नामुदितः कश्चिन्नास्ति कश्चिदसत्प्रियः।&lt;br&gt;&#xA;अहन्यहनि वर्धन्ते गुणास्तत्र मनोरमाः ॥ 4.43.55 ॥&lt;br&gt;&#xA;समतिक्रम्य तं देशमुत्तरः पयसां निधिः ॥ 4.43.56 ॥&lt;br&gt;&#xA;इन्द्रलोकगता ये च ब्रह्मलोकगताश्च ये।&lt;br&gt;&#xA;देवास्तं समवेक्षन्ते गिरिराजं दिवं गताः ॥ 4.43.57 ॥&lt;br&gt;&#xA;स तु देशो विसूर्योऽपि तस्य भासा प्रकाशते।&lt;br&gt;&#xA;सूर्यलक्ष्म्याऽभिविज्ञेयस्तपतेव विवस्वता ॥ 4.43.58 ॥&lt;br&gt;&#xA;भगवानपि विश्वात्मा शम्भुरेकादशात्मकः।&lt;br&gt;&#xA;ब्रह्मा वसति देवेशो ब्रह्मर्षिपरिवारितः ॥ 4.43.59 ॥&lt;br&gt;&#xA;न कथञ्चन गन्तव्यं कुरूणामुत्तरेण वः।&lt;br&gt;&#xA;अन्येषामपि भूतानां नातिक्रामति वै गतिः ॥ 4.43.60 ॥&lt;br&gt;&#xA;स हि सोमगिरिर्नाम देवानामपि दुर्गमः।&lt;br&gt;&#xA;तमालोक्य ततः क्षिप्रमुपावर्त्तितुमर्हथ ॥ 4.43.61 ॥&lt;br&gt;&#xA;एतावद्वानरैः शक्यं गन्तुं वानरपुङ्गवाः।&lt;br&gt;&#xA;अभास्करममर्यादं न जानीमस्ततः परम् ॥ 4.43.62 ॥&lt;br&gt;&#xA;सर्वमेतद्विचेतव्यं यन्मया परिकीर्तितम्।&lt;br&gt;&#xA;यदन्यदपि नोक्तं च तत्रापि क्रियतां मतिः ॥ 4.43.63 ॥&lt;br&gt;&#xA;ततः कृतं दाशरथेर्महत् प्रियं महत्तरं चापि ततो मम प्रियम्।&lt;br&gt;&#xA;कृतं भविष्यत्यनिलानलोपमा विदेहजादर्शनजेन कर्मणा ॥ 4.43.64 ॥&lt;br&gt;&#xA;ततः कृतार्थाः सहिताः सबान्धावा मयाऽर्चिताः सर्वगुणैर्मनोरमैः।&lt;br&gt;&#xA;चरिष्यथोर्वीं प्रतिशान्तशत्रवः सहप्रिया भूतधराः प्लवङ्गमाः ॥ 4.43.65 ॥&lt;/p&gt;</description>
    </item>
    <item>
      <title>०४४ रामेण मुद्रिकाप्रदानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/044_rAmeNa_mudrikApradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/044_rAmeNa_mudrikApradAnam/</guid>
      <description>&lt;p&gt;विशेषेण तु सुग्रीवो हनुमत्यर्थमुक्तवान्।&lt;br&gt;&#xA;स हि तस्मिन् हरिश्रेष्ठे निश्चितार्थोऽर्थसाधने ॥ 4.44.1 ॥&lt;br&gt;&#xA;अब्रवीच्च हनूमन्तं विक्रान्तमनिलात्मजम्।&lt;br&gt;&#xA;सुग्रीवः परमप्रीतः प्रभुः सर्ववनौकसाम् ॥ 4.44.2 ॥&lt;br&gt;&#xA;न भूमौ नान्तरिक्षे वा नाम्बरे नामरालये।&lt;br&gt;&#xA;नाप्सु वा गतिसङ्गं ते पश्यामि हरिपुङ्गव ॥ 4.44.3 ॥&lt;br&gt;&#xA;सासुराः सहगन्धर्वाः सनागनरदेवताः।&lt;br&gt;&#xA;विदिताः सर्वलोकास्ते ससागरधराधराः ॥ 4.44.4 ॥&lt;br&gt;&#xA;गतिर्वेगश्च तेजश्च लाघवं च महाकपे।&lt;br&gt;&#xA;पितुस्ते सदृशं वीर मारुतस्य महौजसः ॥ 4.44.5 ॥&lt;br&gt;&#xA;तेजसा वापि ते भूतं समं भुवि न विद्यते।&lt;br&gt;&#xA;तद्यथा लभ्यते सीता तत् त्वमेवोपपादय ॥ 4.44.6 ॥&lt;br&gt;&#xA;त्वय्येव हनुमान् स्वस्ति बलं बुद्धिः पराक्रमः।&lt;br&gt;&#xA;देशकालानुवृत्तिश्च नयश्च नयपण्डित ॥ 4.44.7 ॥&lt;br&gt;&#xA;ततः कार्यसमासङ्गमवगम्य हनूमति।&lt;br&gt;&#xA;विदित्वा हनुमानं च चिन्तयामास राघवः ॥ 4.44.8 ॥&lt;br&gt;&#xA;सर्वथा निश्चितार्थोऽयं हनूमति हरीश्वरः।&lt;br&gt;&#xA;निश्चितार्थकरश्चापि हनुमान् कार्यसाधने ॥ 4.44.9 ॥&lt;br&gt;&#xA;तदेवं प्रस्थितस्यास्य परिज्ञातस्य कर्मभिः।&lt;br&gt;&#xA;भर्त्रा परिगृहीतस्य ध्रुवः कार्यफलोदयः ॥ 4.44.10 ॥&lt;br&gt;&#xA;व्यवसायोत्तरं व्यवसायेन उत्तरं श्रेष्ठम्।&lt;br&gt;&#xA;कृतार्थः संवृत्त इव, अमन्यतेति शेषः ॥ 4.44.11 ॥&lt;br&gt;&#xA;ददौ तस्य ततः प्रीतः स्वनामाङ्कोपशोभितम्।&lt;br&gt;&#xA;अङ्गुलीयमभिज्ञानं राजपुत्र्याः परन्तपः ॥ 4.44.12 ॥&lt;br&gt;&#xA;अनेन त्वां हरिश्रेष्ठ चिह्नेन जनकात्मजा।&lt;br&gt;&#xA;मत्सकाशादनुप्राप्तमनुद्विग्नाऽनुपश्यति ॥ 4.44.13 ॥&lt;br&gt;&#xA;व्यवसायश्च ते वीर सत्त्वयुक्तश्च विक्रमः।&lt;br&gt;&#xA;सुग्रीवस्य च सन्देशः सिद्धिं कथयतीव मे ॥ 4.44.14 ॥&lt;br&gt;&#xA;स तं गृह्य हरिश्रेष्ठः स्थाप्य मूर्ध्नि कृताञ्जलिः।&lt;br&gt;&#xA;वन्दित्वा चरणौ चैव प्रस्थितः प्लवगोत्तमः ॥ 4.44.15 ॥&lt;br&gt;&#xA;स तत्प्रकर्षन् हरिणां बलं महद्बभूव वीरः पवनात्मजः कपिः।&lt;br&gt;&#xA;गताम्बुदे व्योम्नि विशुद्धमण्डलः शशीव नक्षत्रगणोपशोभितः ॥ 4.44.16 ॥&lt;br&gt;&#xA;अतिबल बलमाश्रितस्तवाहं हरिवरविक्रम विक्रमैरनल्पैः।&lt;br&gt;&#xA;पवनसुत यथाऽभिगम्यते सा जनकसुता हनुमान् तथा कुरुष्व ॥ 4.44.17 ॥&lt;/p&gt;</description>
    </item>
    <item>
      <title>०४५ वानरसेनाप्रस्थानम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/045_vAnarasenAprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/045_vAnarasenAprasthAnam/</guid>
      <description>&lt;p&gt;समस्तानब्रवीद्भूयो रामकार्यार्थसिद्धये।&lt;br&gt;&#xA;एवमेतद्विचेतव्यं यन्मया परिकीर्तितम् ॥ 4.45.1 ॥&lt;br&gt;&#xA;तदुग्रशासनं भर्तुर्विज्ञाय हरिपुङ्गवाः।&lt;br&gt;&#xA;शलभा इव सञ्छाद्य मेदिनीं सम्प्रतस्थिरे ॥ 4.45.2 ॥&lt;br&gt;&#xA;रामः प्रस्रवणे तस्मिन् न्यवसत्सहलक्ष्मणः।&lt;br&gt;&#xA;प्रतीक्षमाणस्तं मासं यः सीताधिगमे कृतः ॥ 4.45.3 ॥&lt;br&gt;&#xA;उत्तरां तु दिशं रम्यां गिरिराजसमावृताम्।&lt;br&gt;&#xA;प्रतस्थे सहसा वीरो हरिः शतवलिस्तदा ॥ 4.45.4 ॥&lt;br&gt;&#xA;पूर्वां दिशं प्रति ययौ विनतो हरियूथपः।&lt;br&gt;&#xA;ताराङ्गदादिसहितः प्लवगो मारुतात्मजः ॥ 4.45.5 ॥&lt;br&gt;&#xA;पश्चिमां तु भृशं घोरां सुषेणः प्लवगेश्वरः।&lt;br&gt;&#xA;प्रतस्थे हरिशार्दूलो दिशं वरुणपालिताम् ॥ 4.45.6 ॥&lt;br&gt;&#xA;ततः सर्वा दिशो राजा चोदयित्वा यथा तथम्।&lt;br&gt;&#xA;कपिसेनापतीन् मुख्यान् मुमोद सुखितः सुखम् ॥ 4.45.7 ॥&lt;br&gt;&#xA;एवं सम्बोधिताः सर्वे राज्ञा वानरयूथपाः।&lt;br&gt;&#xA;स्वां स्वां दिशमभिप्रेत्य त्वरिताः सम्प्रतस्थिरे ॥ 4.45.8 ॥&lt;br&gt;&#xA;नदन्तश्चोन्नदन्तश्च गर्जन्तश्च प्लवङ्गमाः।&lt;br&gt;&#xA;क्ष्वेलन्तो धावमानाश्च विनदन्तो महाबलाः ॥ 4.45.9 ॥&lt;br&gt;&#xA;अहमेको हनिष्यामि प्राप्तं रावणमाहवे।&lt;br&gt;&#xA;ततश्चोन्मथ्य सहसा हरिष्ये जनकात्मजाम् ॥ 4.45.10 ॥&lt;br&gt;&#xA;वेपमानां श्रमेणाद्य भवद्भिः स्थीयतामिह।&lt;br&gt;&#xA;एक एवाहरिष्यामि पातालादपि जानकीम् ॥ 4.45.11 ॥&lt;br&gt;&#xA;विमथिष्याम्यहं वृक्षान् पातयिष्याम्यहं गिरीन्।&lt;br&gt;&#xA;धरणीं दारयिष्यामि क्षोभयिष्यामि सागरान् ॥ 4.45.12 ॥&lt;br&gt;&#xA;अहं योजनसङ्ख्यायाः प्लविता नात्र संशयः।&lt;br&gt;&#xA;शतं योजनसङ्ख्यायाः शतं समधिकं ह्यहम् ॥ 4.45.13 ॥&lt;br&gt;&#xA;भूतले सागरे वापि शैलेषु च वनेषु च।&lt;br&gt;&#xA;पातालस्यापि वा मध्ये न ममाच्छिद्यते गतिः ॥ 4.45.14 ॥&lt;br&gt;&#xA;इत्येकैकं तदा तत्र वानरा बलदर्पिताः।&lt;br&gt;&#xA;ऊचुश्च वचनं तत्र हरिराजस्य सन्निधौ ॥ 4.45.15 ॥&lt;/p&gt;</description>
    </item>
    <item>
      <title>०४६ दुन्दुभिवृत्तान्तः</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/046_dundubhivRttAntaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/046_dundubhivRttAntaH/</guid>
      <description>&lt;p&gt;गतेषु वानरेन्द्रेषु रामः सुग्रीवमब्रवीत्।&lt;br&gt;&#xA;कथं भवान् विजानीते सर्वं वै मण्डलं भुवः ॥ 4.46.1 ॥&lt;br&gt;&#xA;सुग्रीवस्तु ततो राममुवाच प्रणतात्मवान्।&lt;br&gt;&#xA;श्रूयतां सर्वमाख्यास्ये विस्तरेण नरर्षभ ॥ 4.46.2 ॥&lt;br&gt;&#xA;यदा तु दुन्दुभिं नाम दानवं महिषाकृतिम्।&lt;br&gt;&#xA;परिकालयते वाली मलयं प्रति पर्वतम् ॥ 4.46.3 ॥&lt;br&gt;&#xA;तदा विवेश महिषो मलयस्य गुहां प्रति।&lt;br&gt;&#xA;विवेश वाली तत्रापि मलयं तज्जिघांसया ॥ 4.46.4 ॥&lt;br&gt;&#xA;ततोऽहं तत्र निक्षिप्तो गुहाद्वारि विनीतवत्।&lt;br&gt;&#xA;न च निष्क्रमते वाली तदा संवत्सरे गते ॥ 4.46.5 ॥&lt;br&gt;&#xA;ततः क्षतजवेगेन आपुपूरे तदा बिलम्।&lt;br&gt;&#xA;तदहं विस्मितो दृष्ट्वा भ्रातृशोकविषार्दितः ॥ 4.46.6 ॥&lt;br&gt;&#xA;अथाहं कृतबुद्धिस्तु सुव्यक्तं निहतो गुरुः।&lt;br&gt;&#xA;शिला पर्वतसङ्काशा बिलद्वारि मयावृता ॥ 4.46.7 ॥&lt;br&gt;&#xA;ततोऽहमागां किष्किन्धां निराशस्तस्य जीविते।&lt;br&gt;&#xA;राज्यं च सुमहत्प्राप्तं तारया रुमया सह ॥ 4.46.8 ॥&lt;br&gt;&#xA;मित्रैश्च सहितस्तत्र वसामि विगतज्वरः।&lt;br&gt;&#xA;आजगाम ततो वाली हत्वा तं दानवर्षभम् ॥ 4.46.9 ॥&lt;br&gt;&#xA;ततोऽहमददां राज्यं गौरवाद्भययन्त्रितः ॥ 4.46.10 ॥&lt;br&gt;&#xA;स मां जिघांसुर्दुष्टात्मा वाली प्रव्यथितेन्द्रियः।&lt;br&gt;&#xA;परिकालयते क्रोधाद्धावन्तं सचिवैस्सह ॥ 4.46.11 ॥&lt;br&gt;&#xA;ततोऽहं वालिना तेन सानुबन्धः प्रधावितः।&lt;br&gt;&#xA;नदीश्च विविधाः पश्यन् वनानि नगराणि च ॥ 4.46.12 ॥&lt;br&gt;&#xA;आदर्शतलसङ्काशा ततो वै पृथिवी मया।&lt;br&gt;&#xA;अलातचक्रप्रतिमा दृष्टा गोष्पदवत्तदा ॥ 4.46.13 ॥&lt;br&gt;&#xA;पूर्वां दिशं ततो गत्वा पश्यामि विविधान् द्रुमान्।&lt;br&gt;&#xA;पर्वतांश्च नदी रम्याः सरांसि विविधानि च ॥ 4.46.14 ॥&lt;br&gt;&#xA;उदयं तत्र पश्यामि पर्वतं धातुमण्डितम्।&lt;br&gt;&#xA;क्षीरोदं सागरं चैव नित्यमप्सरसालयम् ॥ 4.46.15 ॥&lt;br&gt;&#xA;परिकालयमानस्तु वालिनाऽभिद्रुतस्तदा।&lt;br&gt;&#xA;पुनरावृत्य सहसा प्रस्थितोऽहं तदा विभो ॥ 4.46.16 ॥&lt;br&gt;&#xA;पुनरावर्तमानस्तु वालिनाऽभिद्रुतो द्रुतम्।&lt;br&gt;&#xA;दिशस्तस्यास्ततो भूयः प्रस्थितो दक्षिणां दिशम् ॥ 4.46.17 ॥&lt;br&gt;&#xA;विन्ध्यपादप सङ्कीर्णां चन्दनद्रुमभूषिताम्।&lt;br&gt;&#xA;द्रुमशैलांस्ततः पश्यन् भूयो दक्षिणतोऽपरान् ॥ 4.46.18 ॥&lt;br&gt;&#xA;सम्पश्यन् विविधान् देशानस्तं च गिरिसत्तमम्।&lt;br&gt;&#xA;प्राप्य चास्तं गिरिश्रेष्ठमुत्तरां सम्प्रधावितः ॥ 4.46.19 ॥&lt;br&gt;&#xA;हिमवन्तं च मेरुं च समुद्रं च तथोत्तरम् ॥ 4.46.20 ॥&lt;br&gt;&#xA;यदा न विन्दं शरणं वालिना समभिद्रुतः।&lt;br&gt;&#xA;तदा मां बुद्धिसम्पन्नो हनुमान् वाक्यमब्रवीत् ॥ 4.46.21 ॥&lt;br&gt;&#xA;इदानीं मे स्मृतं राजन् यथा वाली हरीश्वरः।&lt;br&gt;&#xA;मतङ्गेन तदा शप्तो ह्यस्मिन्नाश्रममण्डले ॥ 4.46.22 ॥&lt;br&gt;&#xA;प्रविशेद्यदि वै वाली मूर्धाऽस्य शतधा भवेत्।&lt;br&gt;&#xA;तत्र वासः सुखोऽस्माकं निरुद्विग्नो भविष्यति ॥ 4.46.23 ॥&lt;br&gt;&#xA;ततः पर्वतमासाद्य ऋश्यमूके नृपात्मज।&lt;br&gt;&#xA;न विवेश तदा वाली मतङ्गस्य भयात्तदा ॥ 4.46.24 ॥&lt;br&gt;&#xA;एवं मया तदा राजन् प्रत्यक्षमुपलक्षितम्।&lt;br&gt;&#xA;पृथिवीमण्डलं कृत्स्नं गुहामस्यागतस्तः ॥ 4.46.25 ॥&lt;/p&gt;</description>
    </item>
    <item>
      <title>०४७ त्रिदिशात् वानरप्रत्यागमनम्</title>
      <link>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/047_tridishAt_vAnarapratyAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAyaNam/vAlmIkIyam/drAviDa-pAThaH/mUlam/4_kiShkindhAkANDam/04-vAnara-preShaNam/047_tridishAt_vAnarapratyAgamanam/</guid>
      <description>&lt;p&gt;दर्शनार्थं तु वैदेह्याः सर्वतः कपियूथपाः।&lt;br&gt;&#xA;व्यादिष्टाः कपिराजेन यथोक्तं जग्मुरञ्जसा ॥ 4.47.1 ॥&lt;br&gt;&#xA;सरांसि सरितः कक्षानाकाशं नगराणि च।&lt;br&gt;&#xA;नदीदुर्गांस्तथा शैलान् विचिन्वन्ति समन्ततः ॥ 4.47.2 ॥&lt;br&gt;&#xA;सुग्रीवेण समाख्याताः सर्वे वानरयूथपाः।&lt;br&gt;&#xA;प्रदेशान् प्रविचिन्वन्ति सशैलवनकाननान् ॥ 4.47.3 ॥&lt;br&gt;&#xA;विचित्य दिवसं सर्वे सीताधिगमने धृताः।&lt;br&gt;&#xA;समायान्ति स्ममेदिन्यां निशाकालेषु वानराः ॥ 4.47.4 ॥&lt;br&gt;&#xA;सर्वर्तुकामान् देशेषु वानराः सफलान् द्रुमान्।&lt;br&gt;&#xA;आसाद्य रजनीं शय्यां चक्रुः सर्वेष्वहस्सु ते ॥ 4.47.5 ॥&lt;br&gt;&#xA;तदहः प्रथमं कृत्वा मासे प्रस्रवणं गताः।&lt;br&gt;&#xA;कपिराजेन सङ्गम्य निराशाः कपियूथपाः ॥ 4.47.6 ॥&lt;br&gt;&#xA;विचित्य तु दिशं पूर्वां यथोक्तां सचिवैः सह।&lt;br&gt;&#xA;अदृष्ट्वा विनतः सीतामाजगाम महाबलः ॥ 4.47.7 ॥&lt;br&gt;&#xA;उत्तरां च दिशं सर्वां विचित्य स महाकपिः।&lt;br&gt;&#xA;आगतः सह सैन्येन वीरः शतवलिस्तदा ॥ 4.47.8 ॥&lt;br&gt;&#xA;सुषेणः पश्चिमामाशां विचित्य सह वानरैः।&lt;br&gt;&#xA;समेत्य मासे सम्पूर्णे सुग्रीवमुपचक्रमे ॥ 4.47.9 ॥&lt;br&gt;&#xA;तं प्रस्रवणपृष्ठस्थं समासाद्याभिवाद्य च।&lt;br&gt;&#xA;आसीनं सह रामेण सुग्रीवमिदमब्रुवन् ॥ 4.47.10 ॥&lt;br&gt;&#xA;विचिताः पर्वताः सर्वे वनानि गहनानि च।&lt;br&gt;&#xA;निम्नगाः सागरान्ताश्च सर्वे जनपदाश्च ये ॥ 4.47.11 ॥&lt;br&gt;&#xA;गुहाश्च विचिताः सर्वास्त्वया याः परिकीर्तिताः।&lt;br&gt;&#xA;विचिताश्च महागुल्मा लताविततसन्तताः ॥ 4.47.12 ॥&lt;br&gt;&#xA;गहनेषु च देशेषु दुर्गेषु विषमेषु च।&lt;br&gt;&#xA;सत्त्वान्यतिप्रमाणानि विचितानि हतानि च ॥ 4.47.13 ॥&lt;br&gt;&#xA;उदारसत्त्वाभिजनो महात्मा स मैथीलीं द्रक्ष्यति वानरेन्द्रः।&lt;br&gt;&#xA;दिशं तु यामेव गता तु सीता तामास्थितो वायुसुतो हनूमान् ॥ 4.47.14 ॥&lt;/p&gt;</description>
    </item>
  </channel>
</rss>
