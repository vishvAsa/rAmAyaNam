<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | आरण्यकाण्डः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="आरण्यकाण्डः">
  <meta property="og:description" content="[[आरण्यकाण्डः	Source: EB]]
[
[TABLE]
PRINTED BY
V. VENKATESWARA SASTRULU
of V. RAMASWAMY SASTRULU &amp; SONS
AT THE VAVILLA PRESS
Madras.
[TABLE]
चेन्नपुरीस्थे
वाविल्लमुद्रणालये
सम्मुद्रितः॥
आरण्यकाण्ड फलश्रुतिरारभ्यते उमासंहितायां उमां प्रति शिवोक्तिः ॥
यो विराधवधं नित्यं शृणोति श्रावयेत वा।
तस्य सर्वाणि पापानि लयं यान्ति न संशयः ॥१॥
शरभङ्गाश्रमगतिं राघवस्य महात्मनः।
शृण्वन्त्रिदशलोकं वै प्राप्नोत्येव न संशयः ॥२॥
अप्यहं जीवितं जह्यां त्वां वा सीते सलक्ष्मणाम्।
इत्यादिश्रवणान्मर्त्योरामात्कांक्षितमाप्नुयात् ॥३॥
श्रुत्वा श्रीरामविजयं पापबन्धाद्विमुच्यते।
भरतस्यार्यपुत्रस्येत्यत्रत्यनवमाक्षरम् ॥४॥
भक्त्या श्रुत्वा च गायत्र्याः परां सिद्धिमवाप्नुयात्।
सीतापहारमारभ्य लंकायां स्थापनावधि ॥५॥">
  <meta property="og:locale" content="en_us">
  <meta property="og:type" content="article">
    <meta property="article:section" content="valmikiyam">

  <meta itemprop="name" content="आरण्यकाण्डः">
  <meta itemprop="description" content="[[आरण्यकाण्डः	Source: EB]]
[
[TABLE]
PRINTED BY
V. VENKATESWARA SASTRULU
of V. RAMASWAMY SASTRULU &amp; SONS
AT THE VAVILLA PRESS
Madras.
[TABLE]
चेन्नपुरीस्थे
वाविल्लमुद्रणालये
सम्मुद्रितः॥
आरण्यकाण्ड फलश्रुतिरारभ्यते उमासंहितायां उमां प्रति शिवोक्तिः ॥
यो विराधवधं नित्यं शृणोति श्रावयेत वा।
तस्य सर्वाणि पापानि लयं यान्ति न संशयः ॥१॥
शरभङ्गाश्रमगतिं राघवस्य महात्मनः।
शृण्वन्त्रिदशलोकं वै प्राप्नोत्येव न संशयः ॥२॥
अप्यहं जीवितं जह्यां त्वां वा सीते सलक्ष्मणाम्।
इत्यादिश्रवणान्मर्त्योरामात्कांक्षितमाप्नुयात् ॥३॥
श्रुत्वा श्रीरामविजयं पापबन्धाद्विमुच्यते।
भरतस्यार्यपुत्रस्येत्यत्रत्यनवमाक्षरम् ॥४॥
भक्त्या श्रुत्वा च गायत्र्याः परां सिद्धिमवाप्नुयात्।
सीतापहारमारभ्य लंकायां स्थापनावधि ॥५॥">
  <meta itemprop="wordCount" content="26466">
  <meta name="twitter:card" content="summary">
  <meta name="twitter:title" content="आरण्यकाण्डः">
  <meta name="twitter:description" content="[[आरण्यकाण्डः	Source: EB]]
[
[TABLE]
PRINTED BY
V. VENKATESWARA SASTRULU
of V. RAMASWAMY SASTRULU &amp; SONS
AT THE VAVILLA PRESS
Madras.
[TABLE]
चेन्नपुरीस्थे
वाविल्लमुद्रणालये
सम्मुद्रितः॥
आरण्यकाण्ड फलश्रुतिरारभ्यते उमासंहितायां उमां प्रति शिवोक्तिः ॥
यो विराधवधं नित्यं शृणोति श्रावयेत वा।
तस्य सर्वाणि पापानि लयं यान्ति न संशयः ॥१॥
शरभङ्गाश्रमगतिं राघवस्य महात्मनः।
शृण्वन्त्रिदशलोकं वै प्राप्नोत्येव न संशयः ॥२॥
अप्यहं जीवितं जह्यां त्वां वा सीते सलक्ष्मणाम्।
इत्यादिश्रवणान्मर्त्योरामात्कांक्षितमाप्नुयात् ॥३॥
श्रुत्वा श्रीरामविजयं पापबन्धाद्विमुच्यते।
भरतस्यार्यपुत्रस्येत्यत्रत्यनवमाक्षरम् ॥४॥
भक्त्या श्रुत्वा च गायत्र्याः परां सिद्धिमवाप्नुयात्।
सीतापहारमारभ्य लंकायां स्थापनावधि ॥५॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/vAlmIkIyam\/drAviDa-pAThaH\/vAviLLa-pAThaH\/AraNyakANDaH\/".replace(basePath, "/");
  pageVars.pageParams = {};
  pageVars.pageSource = "vAlmIkIyam\/drAviDa-pAThaH\/vAviLLa-pAThaH\/AraNyakANDaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/" />
<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> आरण्यकाण्डः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="आरण्यकाण्डः">आरण्यकाण्डः</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/vAlmIkIyam/drAviDa-pAThaH/vAviLLa-pAThaH/AraNyakANDaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[आरण्यकाण्डः	Source: <a href="https://www.ebharatisampat.in/readbook3.php?bookid=Mjg0NTczMTcwNTQxMDk3&amp;pageno=MjI0MjQyNjk5NTk=">EB</a>]]</p>
<p>[</p>
<p>[TABLE]</p>
<p><strong>PRINTED BY<br>
V. VENKATESWARA SASTRULU<br>
of V. RAMASWAMY SASTRULU &amp; SONS<br>
AT THE VAVILLA PRESS<br>
Madras.</strong></p>
<p>[TABLE]</p>
<p><strong>चेन्नपुरीस्थे<br>
वाविल्लमुद्रणालये<br>
सम्मुद्रितः॥</strong></p>
<p><strong>आरण्यकाण्ड फलश्रुतिरारभ्यते उमासंहितायां उमां प्रति शिवोक्तिः ॥</strong></p>
<p><strong>यो विराधवधं नित्यं शृणोति श्रावयेत वा।<br>
तस्य सर्वाणि पापानि लयं यान्ति न संशयः ॥१॥</strong></p>
<p><strong>शरभङ्गाश्रमगतिं राघवस्य महात्मनः।<br>
शृण्वन्त्रिदशलोकं वै प्राप्नोत्येव न संशयः ॥२॥</strong></p>
<p><strong>अप्यहं जीवितं जह्यां त्वां वा सीते सलक्ष्मणाम्।<br>
इत्यादिश्रवणान्मर्त्योरामात्कांक्षितमाप्नुयात् ॥३॥</strong></p>
<p><strong>श्रुत्वा श्रीरामविजयं पापबन्धाद्विमुच्यते।<br>
भरतस्यार्यपुत्रस्येत्यत्रत्यनवमाक्षरम् ॥४॥</strong></p>
<p><strong>भक्त्या श्रुत्वा च गायत्र्याः परां सिद्धिमवाप्नुयात्।<br>
सीतापहारमारभ्य लंकायां स्थापनावधि ॥५॥</strong></p>
<p><strong>श्रवणाच्छास्त्रविहितं ज्येष्ठा देवी विमुंचति।<br>
सीतान्वेषणमाकर्ण्य नैव लक्ष्मीर्वियुज्यते ॥६॥</strong></p>
<p><strong>जटायोस्संस्कृतिं श्रुत्वा नरस्स्वर्गमवाप्नुयात्।<br>
कबंधमोक्षणं श्रुत्वा स्वर्लोकं याति मानवः ॥७॥</strong></p>
<p><strong>शबर्यास्स्वर्गतिं श्रुत्वा साध्वीनां लोकगो भवेत्।<br>
गच्छ शीघ्रमितो रामेत्यत्रत्यं दशमाक्षरम् ॥८॥</strong></p>
<p><strong>निशम्य देव्या मनुजस्सूर्यलोकमवाप्नुयात्।<br>
आरण्यकाण्डमाहात्म्यं ये शृण्वन्ति महीतले ॥९॥</strong></p>
<p><strong>राघवस्य प्रसादेन विष्णुलोकं व्रजंति ते।</strong></p>
<p><strong>आरण्यकांडपारायणादिसमये श्रीरामध्यानक्रमः ॥</strong></p>
<p><strong>जटिलं चीरवसनं दण्डकारण्यवासिनम्।<br>
मुनिवेषधरं ध्यायेदारण्ये काण्ड उत्तमे ॥१०॥</strong></p>
<p><strong>॥श्रीः॥</strong></p>
<p><strong>स्मार्तादीनां सर्वेषां श्रीरामायणपारायणादौ</strong></p>
<p><strong>॥ कर्तव्यपूजाविधानम् ॥</strong></p>
<p>आचम्य। प्राणानायम्य। ममोपात्त&hellip; शुभे शोभने मुहूर्ते अस्यां शुभतिथौ श्रीसीतालक्ष्मणभरतशत्रुघ्न हनुमत्समेत श्रीरामचन्द्रदेवताप्रीत्यर्थं यावच्छक्तिध्यानावाहनादिषोडशोपचारपूजां करिष्ये ॥ आदौ निर्विघ्नेन परिसमाप्त्यर्थं गणाधिपतिपूजां करिष्ये ॥ तदंगत्वेन कलशपूजां करिष्ये ॥ कलशपूजां गणपतिपूजां च कृत्वा ॥</p>
<p>वैदेहीसहितं सुरद्रुमतले हैमे महामंटपे<br>
मध्ये पुष्पकमासने मणिमये वीरासने सुस्थितम्।</p>
<p>अग्रे वाचयति प्रभञ्जनसुते तत्त्वं मुनिभ्यः<br>
परं व्याख्यांतं भरतादिभिः परिवृतं रामं भजे श्यामलम् ॥</p>
<p>ततश्श्रीमत्कोशोपरि श्रीरामध्यानावाहनादिनैवेद्यांतपूजा विधेया ॥ श्रीसीतारामचन्द्रदेवताभ्यां नमः ॥ ध्यानावाहनादिषोडशोपचारपूजां च कृत्वा ॥</p>
<p><strong>॥ श्रीमद्रामायणपारायणारम्भक्रमः ॥</strong></p>
<p>सद्गुरुसकाशाल्लब्धोपदेशो वक्ष्यमाणरीत्या श्रीरामायणपारायणं कुर्यात् - देशकालौ संकीर्त्य—</p>
<p>अस्य श्रीरामायणमहामंत्रस्य वाल्मीकिर्भगवान् ऋषिः - अनुष्टुप्छन्दः श्रीसीतालक्ष्मणभरतशत्रुघ्नहनुमत्समेत-श्रीरांमचन्द्रो देवता - रां बीजं - श्रीशक्तिः - मं कीलकं मम श्रीसीतालक्ष्मणभरत-शत्रुघ्नहनुमत्समेतश्रीरामचन्द्रप्रसादसिद्ध्यर्थेपारायणजपे विनि</p>
<p>योगः - रां अंगुष्ठाभ्यान्नमः - रीं तर्जनीभ्यां स्वाहा - रूं मध्यमाभ्यां वषट् - रैंअनामिकाभ्यां हुं - रौं कनिष्ठिकाभ्यां वौषट्- रः करतलकरपृष्ठाभ्यां फट् - रां हृदयाय नमः - रींशिरसे स्वाहा - रूं शिखायै वषट् - रैंकवचाय हुं- रौं नेत्रत्रयाय वौषट् - रःअस्त्राय फट् ॥ लोकत्रयेण दिग्बंधः ॥</p>
<p>ध्यानम्—</p>
<p><strong>कालांभोधरकांतिकांतमनिशं वीरासनाध्यासिनं<br>
मुद्रां ज्ञानमयीं दधानमपरं हस्तांबुजं जानुनि।<br>
सीतां पार्श्वगतां सरोरुहकरां विद्युन्निभां राघवं<br>
पश्यंतं मकुटांगदादिविविधाकल्पोज्ज्वलाङ्गं भजे ॥</strong></p>
<p><strong>॥ अथ मानसिकपूजा ॥</strong></p>
<p>लं पृथिव्यात्मने श्रीरामचन्द्रपरब्रह्मणे गंधं समर्पयामि - हं आकाशात्मने श्रीरामचन्द्रपरब्रह्मणे पुष्पं समर्पयामि - यं वाय्वात्मने श्रीरामचन्द्र परब्रह्मणे धूपमाघ्रापयामि - रं अग्न्यात्मने श्रीरामचन्द्रपरब्रह्मणे दीपं दर्शयामि - वं अमृतात्मने श्रीरामचन्द्रपरब्रह्मणे अमृतोपहारं समर्पयामि - सं सर्वात्मने श्रीरामचन्द्र परब्रह्मणे सर्वोपचारपूजास्समर्पयामि - इति मानसिकपूजा ॥</p>
<p>मूलमंत्रः—</p>
<p><strong>धर्मात्मा सत्यसंधश्च रामो दाशरथिर्यदि।<br>
पौरुषे चाप्रतिद्वंद्वश्शरैनं जहि रावणिम् ॥</strong></p>
<p>इति यथाशक्ति जपित्वा श्रीरामायणपारायणं कुर्यात् ॥ अनंतरं पुनः ध्यानं मानसिकपूजां हृदयादिन्यासं कुर्यात् - लोकत्रयेण दिग्विमोकः ॥</p>
<p><strong>गुह्यादिगुह्यगोप्ता त्वं गृहाणास्मत्कृतं जपम्।<br>
सिद्धिर्भवतु मे देव ! त्वत्प्रसादाद्रघूद्वह !।</strong></p>
<p>———</p>
<p><strong>श्रीवैष्णवानां<br>
॥ श्रीरामायणपठनोपक्रमानुसंधेयक्रमः ॥</strong></p>
<p>प्रथमतः (रामानुज) श्री शैलेशेत्यादि स्वस्वसंप्रदायनिर्वाहकाचायानुसंधानम्। ततः &lsquo;लक्ष्मीनाथे&rsquo; त्यारभ्य &lsquo;प्रणतोऽस्मि नित्य&rsquo; मित्यंतम्। अनंतरं श्रीशैलपूर्णविषयम् &lsquo;पितामह&rsquo; स्यति श्लोकमारभ्य श्रीभाष्यकारप्रभृतिस्वाचार्यपर्यंतविषयास्सांप्रदायिक-श्लोका अनुसंधेयाः। यद्वा श्रीधरादिस्वाचार्यपर्यंताः प्रतिव्यक्तिश्लोका अनुसंधेयाः ॥</p>
<p>ततः—</p>
<p><strong>कूजंतं रामरामेति मधुरं मधुराक्षरम्।<br>
आरुह्य कविताशाखां वन्दे वाल्मीकिकोकिलम् ॥१॥</strong></p>
<p><strong>वाल्मीकेर्मुनिसिंहस्य कवितावनचारिणः।<br>
शृण्वन्रामकथानादं को न याति परां गतिम् ॥२॥</strong></p>
<p><strong>यः पिबन्सततं रामचरितामृतसागरम्।<br>
अतृप्तस्तं मुनिं वन्दे प्राचेतसमकल्मषम् ॥३॥</strong></p>
<p><strong>गोष्पदीकृतवाराशिं मशकीकृतराक्षसम्।<br>
रामायणमहामालारत्नं वन्देऽनिलात्मजम् ॥४॥</strong></p>
<p><strong>अञ्जनानन्दनं वीरं जानकीशोकनाशनम्।<br>
कपीशमक्षहंतारं वन्दे लङ्काभयंकरम् ॥५॥</strong></p>
<p><strong>मनोजवं मारुततुल्यवेगं जितेंद्रियं बुद्धिमतां वरिष्ठम्।<br>
वातात्मजं वानरयूथमुख्यं श्रीरामदूतं शिरसा नमामि॥६॥</strong></p>
<p><strong>उल्लङ्घ्य सिन्धोस्सलिलं सलीलं यश्शोकवह्निं जनकात्मजायाः।<br>
आदाय तेनैव ददाह लङ्कां नमामि तं प्राञ्जलिराञ्जनेयम् ॥७॥</strong></p>
<p><strong>आञ्जनेयमतिपाटलाननं काञ्चनाद्रिकमनीयविग्रहम्।<br>
पारिजाततरुमूलवासिनं भावयामि पवमाननन्दनम् ॥८॥</strong></p>
<p><strong>यत्रयत्र रघुनाथकीर्तनं तत्रतत्र कृतमस्तकाञ्जलिम्।<br>
बाष्पवारिपरिपूर्णलोचनं मारुतिं नमत राक्षसान्तकम् ॥९॥</strong></p>
<p><strong>वेदवेद्ये परे पुंसि जाते दशरथात्मजे।<br>
वेदः प्राचेतसादासीत्साक्षाद्रामायणात्मना ॥१०॥</strong></p>
<p><strong>तदुपगतसमाससन्धियोगं सममधुरोपनतार्थवाक्यबद्धम्।<br>
रघुवरचरितं मुनिप्रणीतं दशशिरसश्च वधं निशामयध्वम् ॥११॥</strong></p>
<p><strong>श्रीराघवं दशरथात्मजमप्रमेयं सीतापतिं रघुकुलान्वयरत्नदीपम्।<br>
आजानुबाहुमरविन्ददलायताक्षं रामं निशाचरविनाशकरं नमामि ॥१२॥</strong></p>
<p><strong>वैदेहीसहितं सुरद्रुमतले हैमे महामण्डपे<br>
मध्येपुष्पकमासने मणिमये वीरासने सुस्थितम्।</strong></p>
<p><strong>अग्रेवाचयति प्रभञ्जनसुते तत्त्वं मुनिभ्यः परं<br>
व्याख्यान्तं भरतादिभिः परिवृतं रामं भजे श्यामलम् ॥१३॥</strong></p>
<p><strong>ततो यथाशक्ति श्रीकोशोपरि भगवदाराधनं कर्तव्यम् ॥</strong></p>
<p><strong>———</strong></p>
<p><strong>॥ पारायणसमापनक्रमः ॥</strong></p>
<p><strong>एवमेतत्पुरावृत्तमाख्यानं भद्रमस्तु वः।<br>
प्रव्याहरत विस्रब्धं बलं विष्णोः प्रवर्धताम् ॥१॥</strong></p>
<p><strong>लाभस्तेषां जयस्तेषां कुतस्तेषां पराभवः।<br>
येषामिन्दीवरश्यामो हृदये सुप्रतिष्ठितः ॥२॥</strong></p>
<p><strong>काले वर्षतु पर्जन्यः पृथिवी सस्यशालिनी।<br>
देशोऽयं क्षोभरहितो ब्राह्मणास्सन्तु निर्भयाः ॥३॥</strong></p>
<p><strong>कावेरी वर्धतां कालेऽकाले वर्षतु वासवः।<br>
श्रीरङ्गनाथो जयतु श्रीरङ्गश्रीश्च वर्धताम् ॥४॥</strong></p>
<p><strong>स्वस्ति प्रजाभ्यः परिपालयन्तां न्याय्येन मार्गेण महीं महीशाः।<br>
गोब्राह्मणेभ्यश्श्शुभमस्तु नित्यं लोकास्समस्तास्सुखिनो भवन्तु ॥५॥</strong></p>
<p><strong>मङ्गलं कोसलेन्द्राय महनीयगुणाब्धये।<br>
चक्रवर्तितनूजाय सार्वभौमाय मङ्गलम् ॥६॥</strong></p>
<p><strong>वेदवेदान्तवेद्याय मेघश्यामलमूर्तये।<br>
पुंसां मोहनरूपाय पुण्यश्लोकाय मङ्गलम् ॥७॥</strong></p>
<p><strong>विश्वामित्रान्तरङ्गाय मिथिलानगरीपतेः।<br>
भाग्यानां परिपाकाय भव्यरूपाय मङ्गलम् ॥८॥</strong></p>
<p><strong>पितृभक्ताय सततं भ्रातृभिस्सहसीताया।<br>
नन्दिताखिललोकाय रामभद्राय मङ्गलम् ॥९॥</strong></p>
<p><strong>व्यक्तसाकेतवासाय चित्रकूटविहारिणे।<br>
सेव्याय सर्वयमिनां धीरोदाराय मङ्गलम् ॥१०॥</strong></p>
<p><strong>सौमित्रिणा च जानक्या चापबाणासिधारिणे।<br>
संसेव्याय सदाभक्त्या स्वामिने मम मङ्गलम् ॥११॥</strong></p>
<p><strong>दण्डकारण्यवासाय खण्डितामरशत्रवे।<br>
गृध्रराजाय भक्ताय मुक्तिदायास्तु मङ्गलम् ॥१२॥</strong></p>
<p><strong>सादरं शबरीदत्तफलमूलाभिलाषिणे।<br>
सौलभ्यपरिपूर्णाय सत्वोद्रिक्ताय मङ्गलम् ॥१३॥</strong></p>
<p><strong>हनुमत्समवेताय हरीशाभीष्टदायिने।<br>
वालिप्रमथनायास्तु महाधीराय मङ्गलम् ॥१४॥</strong></p>
<p><strong>श्रीमते रघुवीराय सेतूल्लङ्गितसिन्धवे।<br>
जितराक्षसराजाय रणधीराय मङ्गलम् ॥१५॥</strong></p>
<p><strong>आसाद्य नगरी दिव्यामभिषिक्ताय सीताया।<br>
राजाधिराजराजाय रामभद्राय मङ्गलम् ॥१६॥</strong></p>
<p><strong>मङ्गलाशासनपरैर्मदाचार्यपुरोगमैः।<br>
सर्वैश्च पूर्वैराचार्यैस्सत्कृतायास्तु मङ्गलम् ॥१७॥</strong></p>
<p><strong>[कायेन वाचा मनसेन्द्रियैर्वा बुद्धयाऽऽत्मनावा प्रकृतेस्स्वभावात्।<br>
करोमि यद्यत्सकलं परस्मै नारायणायेति समर्पयामि ॥]</strong></p>
<p><strong>ततः &rsquo; पितामह&rsquo; स्येत्यारभ्य स्वाचार्यान्ताश्श्लोका अनुसन्धेयाः ॥</strong></p>
<p><strong>———</strong></p>
<p><strong>श्रीस्मार्तमध्वादीनांश्रीमद्रामायण<br>
॥ पठनोपक्रमानुसन्धेयक्रमः ॥</strong></p>
<p>शुक्लांबरधरं विष्णुं शशिवर्णं चतुर्भुजम्।<br>
प्रसन्नवदनं ध्यायेत्सर्वविघ्नोपशान्तये ॥१॥</p>
<p>वागीशाद्यास्सुमनसस्सर्वार्थानामुपक्रमे।<br>
यं नत्वा कृतकृत्यास्स्युस्तं नमामि गजाननम् ॥२॥</p>
<p>ततः श्रीमच्छङ्कराचार्यादि गुरुपरम्परानुसन्धेया ॥</p>
<p>दोर्भिर्युक्ता चतुर्भिस्स्फटिकमणिमयीमक्षमालां दधाना<br>
हस्तेनैकेन पद्मं सितमपि च शुकं पुस्तकं चापरेण।<br>
भासा कुन्देन्दुशङ्खस्फटिकमणिनिभा भासमानाऽसमाना<br>
सा मे वाग्देवतेयं निवसतु वदने सर्वदा सुप्रसन्ना ॥३॥</p>
<p>कूजन्तं रामरामेति मधुरं मधुराक्षरम्।<br>
आरुह्य कविताशाखां वन्दे वाल्मीकिकोकिलम् ॥४॥</p>
<p>वाल्मीकेर्मुनिसिंहस्य कवितावनचारिणः।<br>
शृण्वन् रामकथानादं को न याति परां गतिम् ॥५॥</p>
<p>यः पिबन्, सततं रामचरितामृतसागरम्।<br>
अतृप्तस्तं मुनिं वन्दे प्राचेतसमकल्मषम् ॥६॥</p>
<p>गोष्पदीकृतवाराशिं मशकीकृतराक्षसम्।<br>
रामायणमहामालारत्नं वन्देऽनिलात्मजम् ॥७॥</p>
<p>अञ्जनानन्दनं वीरं जानकीशोकनाशनम्।<br>
कपीशमश्नहन्तारं वन्दे लङ्काभयङ्करम् ॥८॥</p>
<p><strong>उल्लङ्ग्य सिन्धोरसलिलं सलीलं यश्शोकवह्निं जनकात्मजायाः।<br>
आदाय तेनैव ददाह लङ्कांनमामि तं प्राञ्जलिराञ्जनेयम् ॥९॥</strong></p>
<p><strong>आञ्जनेयमतिपाटलाननं काञ्चनाद्रिकमनीयविग्रहम्।<br>
पारिजाततरुमूलवासिनं भावयामि पवमाननन्दनम् ॥१०॥</strong></p>
<p><strong>यत्र यत्र रघुनाथकीर्तनं तत्र तत्र कृतमस्तकाञ्जलिम्।<br>
बाष्पवारिपरिपूर्णलोचनं मारुतिं नमत राक्षसान्तकम् ॥११॥</strong></p>
<p><strong>मनोजवं मारुततुल्यवेगं जितेन्द्रियं बुद्धिमतां वरिष्ठम्।<br>
वातात्मजं वानरयूथमुख्यं श्रीरामदूतं शिरसा नमामि ॥१२॥</strong></p>
<p><strong>यः कर्णांजलिसंपुटैरहरहरसम्यक्पिबत्यादरा-<br>
द्वाल्मीकेर्वेदनारविन्दगलितं रामायणाख्यं मधु।</strong></p>
<p><strong>जन्मव्याधिजराविपत्तिमरणैरत्यन्तसोपद्रवं<br>
संसारं स विहाय गच्छति पुमान्विष्णोः पदं शाश्वतम् ॥१३॥</strong></p>
<p><strong>तदुपगतसमाससन्धियोगं सममधुरोपनतार्थवाक्यबद्धम्।<br>
रघुवरचरितं मुनिप्रणीतं दशशिरसश्च वधं निशामयध्वम् ॥१४॥</strong></p>
<p><strong>वाल्मीकिगिरिसंभूता रामसागरगामिनी।<br>
पुनाति भुवनं पुण्या रामायणमहानदी ॥१५॥</strong></p>
<p><strong>लोकसारसमाकीर्ण सर्गकल्लोलसङ्कुलम्।<br>
काण्डग्राहमहामीनं वन्दे रामायणाणर्वम् ॥१६॥</strong></p>
<p><strong>वेदवेद्ये पुरे पुंसि जाते दशरथात्मजे।<br>
वदेः प्राचेतसादासीत्साक्षाद्रामायणात्मना ॥१७॥</strong></p>
<p><strong>वैदेहीसहितं सुरद्रुमतले हैमे महामण्डपे<br>
मध्येपुष्पकमासने मणिमये वीरासने सुस्थितम्।</strong></p>
<p><strong>अग्रे वाचयति प्रभञ्जनसुते तत्त्वं मुनिभ्यः परं<br>
व्याख्यान्तं भरतादिभिः परिवृतं रामं भजे श्यामलम् ॥१८॥</strong></p>
<p><strong>वामे भूमिसुता पुरश्च हनुमान् पश्चात्सुमित्रासुत-<br>
शशत्रुघ्नो भरतश्च पार्श्वदलयोर्वाय्वादिकोणेषु च।<br>
सुग्रीवश्च विभीषणश्च युवराट् तारासुतो जाम्बवा-<br>
न्मध्ये नीलसरोजकोमलरुचि रामं भजे श्यामलम् ॥१९॥</strong></p>
<p><strong>नमोऽस्तु रामाय सलक्ष्मणाय देव्यै च तस्यै जनकात्मजायै।<br>
नमोऽस्तु रुद्रेन्द्रयमानिलेभ्यो नमोऽस्तु चन्द्रार्कमरुद्गणेभ्यः ॥२०॥</strong></p>
<p>** [ततश्श्रीकोशोपरिश्रीरामावाहनादिनैवेद्यान्तपूजा विधेया पारायणावसाने च पुनः पूजा कर्तव्या ॥]**</p>
<p><strong>॥ पारायणसमापनसमयानुसन्धेयक्रमः ॥</strong></p>
<p><strong>स्वस्ति प्रजाभ्यः परिपालयन्तां न्याय्येन मार्गेण महीं महीशाः।<br>
गोब्राह्मणेभ्यश्शुभमस्तु नित्यं लोकास्समस्तास्सुखिनो भवन्तु ॥१॥</strong></p>
<p><strong>काले वर्षतु पर्जन्यः पृथिवी सस्यशालिनी।<br>
देशोऽयं क्षोभरहितो ब्राह्मणास्सन्तु निर्भयाः ॥२॥</strong></p>
<p><strong>अपुत्त्राः पुत्त्रिणस्सन्तु पुत्त्रिणस्सन्तु पौत्त्रिणः।<br>
अधनास्सधनास्सन्तु जीवन्तु शरदां शतम् ॥३॥</strong></p>
<p><strong>चरितं रघुनाथस्य शतकोटिप्रविस्तरम्।<br>
एकैकमक्षरं प्रोक्तं महापातकनाशनम् ॥४॥</strong></p>
<p><strong>शृण्वन् रामायणं भक्त्या यः पादं पदमेव वा।<br>
स याति ब्रह्मणः स्थानं ब्रह्मणा पूज्यते सदा ॥५॥</strong></p>
<p><strong>रामाय रामभद्राय रामचन्द्राय वेधसे।<br>
रघुनाथाय नाथाय सीतायाः पतये नमः ॥६॥</strong></p>
<p><strong>यन्मङ्गलं सहस्राक्षे सर्वदेवनमस्कृते।<br>
वृत्रनाशे समभवत्तत्ते भवतु मङ्गलम् ॥७॥</strong></p>
<p><strong>यन्मङ्गलं सुपर्णस्य विनताऽकल्पयत्पुरा।<br>
अमृतं प्रार्थयानस्य तत्ते भवतु मङ्गलम् ॥८॥</strong></p>
<p><strong>मङ्गलं कोसलेन्द्राय महनीयगुणाब्धये।<br>
चक्रवर्तितनूजाय सार्वभौमायमङ्गलम् ॥९॥</strong></p>
<p><strong>अमृतोत्पादने दैत्यान् घ्नतो वज्रधरस्य यत्।<br>
अदितिर्मङ्गलं प्रादात्तत्ते भवतु मङ्गलम् ॥१०॥</strong></p>
<p><strong>त्रीन्विक्रमान् प्रक्रमतो विष्णोरमिततेजसः।<br>
यदासीन्मङ्गलं राम तत्ते भवतु मङ्गलम् ॥११॥</strong></p>
<p><strong>ऋतवस्सागरा द्वीपा वेदा लोका दिशश्च ते।<br>
मङ्गलानि महाबाहो दिशन्तु तव सर्वदा ॥१२॥</strong></p>
<p><strong>कायेन वाचा मनसेन्द्रियैर्वा बुद्ध्याऽऽत्मना वा प्रकृतेस्वभावात्।<br>
करोमि यद्यत्सकलं परस्मै श्रीराघवायेति समर्पयामि ॥१३॥</strong></p>
<p><strong>॥ श्रीगायत्रीरामायणम् ॥</strong></p>
<p><strong>तपरस्वाध्यायनिरतं तपस्वी वाग्विदां वरम्।<br>
नारदं परिपप्रच्छ वाल्मीकिर्मुनिपुङ्गवम् ॥१॥</strong></p>
<p><strong>स हत्वा राक्षसान् सर्वान् यज्ञघ्नान् रघुनन्दनः।<br>
ऋषिभिः पूजितस्सम्यग्यथेन्द्रो विजयी पुरा ॥२॥</strong></p>
<p><strong>विश्वामित्रस्स धर्मात्मा श्रुत्वा जनकभाषितम्।<br>
वत्स रामं धनुः पश्य इति राघवमब्रवीत् ॥३॥</strong></p>
<p><strong>तुष्टावास्य तदा वंशं प्रविश्य स विशांपतेः।<br>
शयनीयं नरेन्द्रस्य तदासाद्य व्यतिष्ठत ॥४॥</strong></p>
<p><strong>वनवासं हि संख्याय वासांस्याभरणानि च।<br>
भर्तारमनुगच्छन्त्यै सीतायै श्वशुरो ददौ ॥५॥</strong></p>
<p><strong>राजा सत्यं च धर्मश्च राजा कुलवतां कुलम्।<br>
राजा माता पिता चैव राजा हितकरो नृणाम् ॥६॥</strong></p>
<p><strong>निरीक्ष्य स मुहूर्त तु ददर्श भरतो गुरुम्।<br>
उटजे राममासीनं जटावल्कलधारिणम् ॥७॥</strong></p>
<p><strong>यदि बुद्धिः कृता द्रष्टुमगस्त्यं तं महामुनिम्।<br>
अद्यैव गमने बुद्धिं रोचयस्व महायशाः ॥८॥</strong></p>
<p><strong>भरतस्यार्यपुत्त्रस्य श्वश्रूणां मम च प्रभो।<br>
मृगरूपमिदं व्यक्तं विस्मयं जनयिष्यति ॥९॥</strong></p>
<p><strong>गच्छ शीघ्रमितो राम सुग्रीवं तं महाबलम्।<br>
वयस्यं तं कुरु क्षिप्रमितो गत्वाऽद्य राघव ॥१०॥</strong></p>
<p><strong>देशकालो प्रतीक्षस्व क्षममाणः प्रियाप्रिये।<br>
सुखदुःखसहः काले सुग्रीववशगो भव ॥११॥</strong></p>
<p><strong>वन्द्यास्ते तु तपस्सिद्धास्तपसा वीतकल्मषाः।<br>
प्रष्टव्यास्तेऽपि सीतायाः प्रवृत्ति विनयान्वितैः ॥१२॥</strong></p>
<p><strong>स निर्जित्य पुरीं श्रेष्ठां लङ्कां तां कामरूपिणीम्।<br>
विक्रमेण महातेजा हनूमान् मारुतात्मजः ॥१३॥</strong></p>
<p><strong>धन्या देवास्सगन्धर्वास्सिद्धाश्च परमर्षयः।<br>
मम पश्यन्ति ये नाथं रामं राजीवलोचनम् ॥१४॥</strong></p>
<p><strong>मङ्गलाभिमुखी तस्य सा तदाऽसीन्महाकपेः।<br>
उपतस्थे विशालाक्षी प्रयता हव्यवाहनम् ॥१५॥</strong></p>
<p><strong>हितं महार्थं मृदुपूर्वसंहितं व्यतीतकालायतिसंप्रतिक्षमम्।<br>
निशम्य तद्वाक्यमुपस्थितज्वरः प्रसङ्गवानुत्तरमेतदब्रवीत् ॥१६॥</strong></p>
<p><strong>धर्मात्मा रक्षसां श्रेष्ठरसंप्राप्तोऽयं विभीषणः।<br>
लंकैश्वर्यं ध्रुवं श्रीमानयं प्राप्नोत्यकण्टकम् ॥१७॥</strong></p>
<p><strong>यो वज्रपाताशनिसन्निपातान्न चुक्षुभे नापि चचाल राजा।<br>
स रामबाणाभिहतो भृशार्तश्चचाल चापं च मुमोच वीरः ॥१८॥</strong></p>
<p><strong>यस्य विक्रममासाद्य राक्षसा निधनं गताः।<br>
तं मन्ये राघवं वीरं नारायणमनामयम् ॥१९॥</strong></p>
<p><strong>न ते ददृशिरे रामं दहन्तमरिवाहिनीम्।<br>
मोहिताः परमास्त्रेण गान्धर्वेण महात्मना ॥२०॥</strong></p>
<p><strong>प्रणम्य देवताभ्यश्च ब्राह्मणेभ्यश्च मैथिली।<br>
बद्धाञ्जलिपुटा चेदमुवाचाग्निसमीपतः ॥२१॥</strong></p>
<p><strong>चलनात्पर्वतेन्द्रस्य गणा देवाच कम्पिताः।<br>
चचाल पार्वती चापि तदाऽश्लिष्टामहेश्वरम् ॥२२॥</strong></p>
<p><strong>दाराः पुत्त्राः पुरं राष्ट्रं भोगाच्छादनभाजनम् ॥<br>
सर्वमेवाविभक्तं नो भविष्यति हरीश्वरः ॥२३॥</strong></p>
<p><strong>यामेव रात्रिं शत्रुघ्नः पर्णशालां समाविशत्।<br>
तामेव रात्रिं सीताऽपि प्रसूता दारकद्वयम् ॥२४॥</strong></p>
<p><strong>इदं रामायणं कृत्स्नं गायत्रीबीजसंयुतम्।<br>
त्रिसन्ध्यं यः पठेन्नित्यं सर्वपापैः प्रमुच्यते ॥२५॥</strong></p>
<p><strong>गायत्रीरामायणं संपूर्णम् ॥</strong></p>
<p><strong>———</strong></p>
<p><strong>॥ देवताप्रार्थना ॥</strong></p>
<p><strong>शुक्लाम्बरधरं विष्णुं शशिवर्णं चतुर्भुजम्।<br>
प्रसन्नवदनं ध्यायेत्सर्वविघ्नोपशान्तये ॥१॥</strong></p>
<p><strong>रामाय रामभद्राय रामचन्द्राय वेधसे।<br>
रघुनाथाय नाथाय सीतायाः पतये नमः ॥२॥</strong></p>
<p><strong>—————</strong></p>
<p><strong>॥ वाल्मीकिप्रार्थना ॥</strong></p>
<p><strong>क्रूजंतं रामरामेति मधुरं मधुराक्षरम्।<br>
आरुह्य कविताशाखां वन्दे वाल्मीकिकोकिलम् ॥१॥</strong></p>
<p><strong>वाल्मीकेर्मुनिसिंहस्य कवितावनचारिणः।<br>
शृण्वन् रामकथानादं को न याति पराम् गतिम् ॥२॥</strong></p>
<p><strong>—————</strong></p>
<p><strong>॥ आंजनेयप्रार्थना ॥</strong></p>
<p><strong>अंजनानंदनं वीरं जानकीशोकनाशनम्।<br>
कपीशमक्षहंतारं वन्दे लङ्काभयंकरम् ॥१॥</strong></p>
<p><strong>गोष्पदीकृतवाराशिं मशकीकृतराक्षसम्।<br>
रामायणमहामालारत्नं वन्देऽनिलात्मजम् ॥२॥</strong></p>
<p><strong>मनोजवं मारुततुल्यवेगं जितेन्द्रियं बुद्धिमतां वरिष्ठम्।<br>
वातात्मजं वानरयूथमुख्यं श्रीरामदूतं शिरसा नमामि ॥३॥</strong></p>
<p><strong>—————</strong></p>
<p><strong>॥ श्रीरामायणप्रशंसा ॥</strong></p>
<p><strong>श्रीमद्ब्रह्मतदेव बीजममलं यस्याङ्कुरश्चिन्मयः<br>
काण्डैस्सप्तभिरन्वितोऽतिविततो ऋष्यालवालोदितः।<br>
पत्त्रैस्तत्त्वसहस्रकैस्सुविलसच्छाखाशतैः पञ्चभिः<br>
स्वात्मप्राप्तिफलप्रदो विजयते रामायणस्वस्तरुः ॥</strong></p>
<p><strong>यः कर्णाजलिसंपुटैरहरहस्सम्यक्पिबत्यादरा-<br>
द्वाल्मीकेर्वदनारविन्दगलितं रामायणाख्यं मधु।<br>
जन्मव्याधिजराविपत्तिमरणैरत्यन्तसोपद्रवं<br>
संसारं स विहाय गच्छति पुमान्विष्णोः पदं शाश्वतम् ॥</strong></p>
<p><strong>वाल्मीकिगिरिसंभूता रामांभोनिधिसंगता।<br>
श्रीमद्रामायणी गंगा पुनातु भुवनत्रयम्।</strong></p>
<p><strong>—————</strong></p>
<p><strong>॥ श्रीरस्तु ॥</strong></p>
<p><strong>श्रीमद्रामायणे&ndash;आरण्यकाण्डे</strong></p>
<p>प्रथमस्सर्गः ॥</p>
<p>&lt;MISSING_FIG href=&quot;../books_images/U-IMG-1707811120Screenshot2023-11-25183343.png&quot;/&gt;</p>
<p><strong>प्रविश्य तु महारण्यं दण्डकारण्यमात्मवान्।<br>
ददर्श रामो दुर्धर्षस्तापसाश्रममण्डलम् ॥१॥</strong></p>
<p><strong>कुशचीरपरिक्षिप्तं ब्राह्म्यालक्ष्म्या समावृतम्।<br>
यथा प्रदीप्तं दुर्दर्शं गगने सूर्यमण्डलम् ॥२॥</strong></p>
<p><strong>शरण्यं सर्वभूतानां सुसम्मृष्टाजिरं तथा।<br>
मृगैर्बहुभिराकीर्ण पक्षिसंघैस्समाकुलम् ॥३॥</strong></p>
<p><strong>पूजितं च प्रनृत्तं च नित्यमप्सरसां गणैः।<br>
विशालैरग्निशरणैस्स्रुग्भाण्डैरजिनैः कुशैः ॥४॥</strong></p>
<p><strong>समिद्भिस्तोयकलशैः फलमूलैश्च शोभितम्।<br>
आरण्यैश्च महावृक्षैः पुण्यैस्स्वादुफलैर्वृतम् ॥५॥</strong></p>
<p><strong>बलिहोमार्चितं पुण्यं ब्रह्मघोषनिनादितम्।<br>
पुष्पैर्वन्यैः परिक्षिप्तं पद्मिन्या च सपद्मया ॥६॥</strong></p>
<p><strong>फलमूलाशनैर्दान्तैश्चीरकृष्णाजिनाम्बरैः।<br>
सूर्यवैश्वानराभैश्च पुराणैर्मुनिभिर्वृतम् ॥७॥</strong></p>
<p><strong>पुण्यैश्च नियताहारैश्शोभितं परमर्षिभिः।<br>
तद्ब्रह्मभवनप्रख्यं ब्रह्मघोषनिनादितम् ॥८॥</strong></p>
<p><strong>ब्रह्मविद्भिर्महाभागैर्ब्राह्मणैरुपशोभितम्।<br>
स दृष्ट्वा राघवश्श्रीमांस्तापसाश्रममण्डलम् ॥९॥</strong></p>
<p><strong>अभ्यगच्छन्महातेजा विज्यं कृत्वा महद्धनुः।<br>
दिव्यज्ञानोपपन्नास्ते रामं दृष्ट्वा महर्षयः ॥१०॥</strong></p>
<p><strong>अभ्यगच्छंस्तथा प्रीता वैदेहीं च यशस्विनीम्।<br>
ते तं सोममिवोद्यन्तं दृष्ट्वा वै धर्मचारिणः ॥११॥</strong></p>
<p><strong>लक्ष्मणं चैव दृष्ट्वा तु वैदेहीं च यशस्विनीम्।<br>
मङ्गलानि प्रयुञ्जानाः प्रत्यगृहन्दृढव्रताः ॥१२॥</strong></p>
<p><strong>रूपसंहननं लक्ष्मी सौकुमार्यं सुवेषताम्।<br>
ददृशुर्विस्मिताकारा रामस्य वनवासिनः ॥१३॥</strong></p>
<p><strong>वैदेहीं लक्ष्मणं रामं नेत्रैरनिमिषैरिव।<br>
आश्चर्यभूतान् ददृशुस्सर्वे ते वनचारिणः ॥१४॥</strong></p>
<p><strong>अत्रैनं हि महाभागास्सर्वभूतहिते रतम्।<br>
अतिथिं पर्णशालायां राघवं सन्यवेशयन् ॥१५॥</strong></p>
<p><strong>ततो रामस्य सत्कृत्य विधिना पावकोपमाः।<br>
आजह्रुस्ते महाभागास्सलिलं धर्मचारिणः ॥१६॥</strong></p>
<p><strong>मूलं पुष्पं फलं वन्यमाश्रमं च महात्मनः<br>
निवेदयित्वा धर्मज्ञास्ततः प्राञ्जलयोऽब्रुवन् ॥१७॥</strong></p>
<p><strong>&ldquo;धर्मपालो जनस्यास्यशरण्यस्त्वं महायशाः।<br>
पूजनीयश्च मान्यश्च राजा दण्डधरो गुरुः ॥१८॥</strong></p>
<p><strong>इन्द्रस्येह चतुर्भागः प्रजा रक्षति राघव।<br>
राजा तस्माद्वरान्भोगान्भुंक्तेलोकनमस्कृतः ॥१९॥</strong></p>
<p><strong>ते वयं भवता रक्ष्या भवद्विषयवासिनः।<br>
नगरस्थो वनस्थो वा त्वं नो राज जनेश्वरः ॥२०॥</strong></p>
<p><strong>न्यस्तदण्डा वयं राज ! ञ्जितक्रोधा जितेन्द्रियाः।<br>
रक्षितव्यास्त्वया शश्वद्गर्भभूतास्तपोधनाः ॥२१॥</strong></p>
<p><strong>एवमुक्त्वा फलैर्मूलैः पुष्पैर्वन्यैश्च राघवम्।<br>
अन्यैश्च विविधाहारैस्सलक्ष्मणमपूजयन् ॥२२॥</strong></p>
<p><strong>तथाऽन्ये तापसास्सिद्धा रामं वैश्वानरोपमाः।<br>
न्यायवृत्ता यथान्यायं तर्पयामासुरीश्वरम् ॥२३॥</strong></p>
<p><strong>इति श्रीमदारण्यकाण्डे प्रथमस्सर्गः ॥</strong></p>
<p><strong>—————</strong></p>
<p><strong>॥ द्वितीयस्सर्गः ॥</strong></p>
<p>कृतातिथ्योऽथ रामस्तु सूर्यस्योदयनं प्रति।<br>
आमन्त्र्य स मुनीन्सर्वान्वनमेवान्वगाहत ॥१॥</p>
<p>नानामृगगणाकीर्णं शार्दूलवृकसवितम्।<br>
ध्वस्तवृक्षलतागुल्मं ददर्श सलिलाशयम् ॥२॥</p>
<p>निष्कूजनानाशकुनिझिल्लिकागणनादितम्।<br>
लक्ष्मणानुगतो रामो वनमध्यं ददर्श ह ॥३॥</p>
<p>सीतया सह काकुत्स्थस्तस्मिन्घोरमृगायुते।<br>
ददर्श गिरिशृङ्गाभं पुरुषादं महास्वनम् ॥४॥</p>
<p>गम्भीराक्षं महावक्त्रं विकटं विषमोदरम्।<br>
बीभत्सं विषमं दीर्घं विकृतं घोरदर्शनम् ॥५॥</p>
<p><strong>वसानं चर्म वैयाघ्रं वसार्द्रंरुधिरोक्षितम्।<br>
त्रासनं सर्वभूतानां व्यादितास्यमिवान्तकम् ॥६॥</strong></p>
<p><strong>त्रीन्सिहांश्चतुरो व्याघ्रान्द्वौ वृकौ पृषतान् दश।<br>
सविषाणं वसादिग्धं गजस्य च शिरो महत् ॥७॥</strong></p>
<p><strong>अवसज्यायसे शूले विनदन्तं महास्वनम्।<br>
स राम लक्ष्मणं चैव सीता दृष्ट्वा च मैथिलीम् ॥८॥</strong></p>
<p><strong>अभ्यधावत संक्रुद्धः प्रजाः काल इवान्तकः।<br>
स कृत्वा भैरवं नादं चालयन्निव मेदिनीम् ॥९॥</strong></p>
<p><strong>अङ्केनादाय वैदेहीमपक्रम्य ततोऽब्रवीत्।<br>
युवां जटाचीरधरौ सभार्यौ क्षीणजीवितौ ॥१०॥</strong></p>
<p><strong>प्रविष्टौ दण्डकारण्यं शरचापासिधारिणौ।<br>
कथं तापसयोर्वांच वासः प्रमया सह ॥११॥</strong></p>
<p><strong>अधर्मचारिणौ पापौकौयुवां मुनिदूषकौ।<br>
अहं वनमिदं दुर्गं विराधोनाम राक्षसः ॥१२॥</strong></p>
<p><strong>चरामि सायुधो नित्यमृषिमांसानि भक्षयन्।<br>
इयं नारी वरारोहा मम भार्या भविष्यति ॥१३॥</strong></p>
<p><strong>युवयोः पापयोश्चार्हं पास्यामि रुधिरं मृथे॥&rdquo;<br>
तस्यैवं ब्रुवतो दुष्टं विराधस्य दुरात्मनः ॥१४॥</strong></p>
<p><strong>श्रुत्वा सगर्वितं वाक्यं सम्भ्रान्ताजनकाऽऽत्मजा।<br>
सीता प्रावेपतोद्वेगात्प्रवाते कदली यथा ॥१५॥</strong></p>
<p><strong>तां दृष्ट्वा राघवस्सीतां विराधाङ्कगतां शुभाम्।<br>
अब्रवील्लक्ष्मणं वाक्यं मुखेन परिशुष्यता ॥१६॥</strong></p>
<p><strong>&ldquo;पश्य सौम्य ! नरेन्द्रस्य जनकस्याऽऽत्मसम्भवाम्।<br>
मम भार्या शुभाचारां विराधाङ्के प्रवेशिताम् ॥१७॥</strong></p>
<p><strong>अत्यन्तसुखसंवृद्धां राजपुत्रीं मनस्विनीम्।<br>
यदभिप्रेतमस्मासु प्रियं वरवृतं च यत् ॥१८॥</strong></p>
<p><strong>कैकेय्यास्तु सुसंपन्नं क्षिप्रमद्यैव लक्ष्मण।<br>
या न तुष्यति राज्येन पुत्रार्थे दीर्घदर्शिनी ॥१९॥</strong></p>
<p><strong>ययाऽहं सर्वभूतानां हितः प्रस्थापितो वनम्।<br>
अद्येदानीं सकामा सा या माता मम मध्यमा ॥२०॥</strong></p>
<p><strong>परस्पर्शात्तु वैदेह्या न दुःखतरमस्ति मे।<br>
पितुर्नियोगात्सौमित्रे ! स्वराज्यहरणात्तथा ॥&ldquo;२१॥</strong></p>
<p><strong>इति ब्रुवति काकुत्स्थे बाष्पशोकपरिप्लुते।<br>
अब्रवील्लक्ष्मणः क्रुद्धो रुद्धो नाग इव श्वसन् ॥२२॥</strong></p>
<p><strong>“अनाथ इव भूतानां नाथस्त्वं वासवोपप्रः।<br>
मया प्रेष्येण काकुत्स्थ ! किमर्थं परितप्यसे ॥२३॥</strong></p>
<p><strong>शरेण निहतस्याद्य मया क्रुद्धेन रक्षसः।<br>
विराधस्य गतासोर्हि मही पास्यति शोणितम् ॥२४॥</strong></p>
<p><strong>राज्यकामे मम क्रोधो भरते यो बभूव ह।<br>
तं विराधे प्रमोक्ष्यामि वज्री वज्रमिवाचले ॥२५॥</strong></p>
<p><strong>मम भुजबलवेगवेगितः पततु शरोऽस्य महान्महोरसि।<br>
व्यपनयतु तनोश्च जीवितं पततु ततस्स महीं विघूर्णितः ॥ &quot; २६॥</strong></p>
<p><strong>इति श्रीमदारण्यकाण्डे द्वितीयस्सर्गः ॥</strong></p>
<p><strong>—————</strong></p>
<p><strong>॥ तृतीयस्सर्गः ॥</strong></p>
<p><strong>[इत्युक्त्वा लक्ष्मणश्श्रीमन्राक्षसं प्रहसन्निव।<br>
उवाच परमोदारस्सुमित्रानन्दवर्धनः ॥१॥</strong></p>
<p><strong>को भवान्वनमभ्येत्य चरिष्यति यथासुखम्।]<br>
अथोवाच पुनर्वाक्यं विराधः पूरयन्वनम् ॥२॥</strong></p>
<p><strong>&ldquo;आत्मानं पृच्छते ब्रूतं कौ युवां क्व गमिष्यथः ?”।<br>
तमुवाच ततो रामो राक्षसं ज्वलिताननम् ॥३॥</strong></p>
<p><strong>पृच्छन्तं सुमहातेजा इक्ष्वाकुक्कुलमात्मनः।<br>
&ldquo;क्षत्रियौवृत्तसम्पन्नौ विद्धि नौ वनगोचरौ ॥४॥</strong></p>
<p><strong>त्वां तु वेदितुमिच्छावः कस्त्वं चरसि दण्डकान्? ”।<br>
तमुवाच विराधस्तु रामं सत्यपराक्रमम् ॥५॥</strong></p>
<p><strong>&ldquo;हन्त वक्ष्यामि ते राज ! न्निबोध मम राघव !।<br>
पुत्रः किल जयस्याहं मम माता शतह्रदा ॥६॥</strong></p>
<p><strong>विराध इति मामाहुः पृथिव्यां सर्वराक्षसाः।<br>
तपसा चापि मे प्राप्ता ब्रह्मणो हि प्रसादजा ॥७॥</strong></p>
<p><strong>शस्त्रेणावध्यता लोकेऽच्छेद्याभेद्यत्वमेव च।<br>
उत्सृज्य प्रमदामेनामनपेक्षौ यथागतम् ॥८॥</strong></p>
<p><strong>त्वरमाणौ पलायेथां न वां जीवितमाददे &ldquo;।<br>
तं रामः प्रत्युवाचेदं कोपसंरक्तलोचनः ॥९॥</strong></p>
<p><strong>राक्षसं विकृताकारं विराधं पापचेतसम्।<br>
&ldquo;क्षुद्र ! धिक्त्वां तु हीनार्थं मृत्युमन्वेषसे ध्रुवम् ॥१०॥</strong></p>
<p><strong>रणे सम्प्राप्स्यसे तिष्ठ न मे जीवन् गमिष्यसि।&rdquo;<br>
ततस्सज्यं धनुः कृत्वा रामस्सुनिशिताञ्छरान् ॥११॥</strong></p>
<p><strong>सुशीघ्रमभिसंधाय राक्षसं निजघान ह।<br>
धनुषा ज्यागुणवता सप्तबाणान्मुमोच ह ॥१२॥</strong></p>
<p><strong>रुक्मपुङ्खान्महावेगांत्सुपर्णानितुल्यगान्।<br>
ते शरीरं विराधस्य भित्वा बर्हिणवाससः ॥१३॥</strong></p>
<p><strong>निपेतुः शोणितादिग्धा धरण्यां पावकोपमाः।<br>
स विद्धोन्यस्य वैदेहीं शूलमुद्यम्य राक्षसः ॥१४॥</strong></p>
<p><strong>अभ्यद्रवत्सुसंक्रुद्धस्तदा रामं सलक्ष्मणम्।<br>
स विनद्य महानादं शूलं शक्रध्वजोपमम् ॥१५॥</strong></p>
<p><strong>प्रगृह्याशोभत तदा व्यात्तानन इवान्तकः।<br>
अथ तौं भ्रातरौ दीप्तं शरवर्षं ववर्षतुः ॥१६॥</strong></p>
<p><strong>विराधे राक्षसे तस्मिन्कालान्तकयमोपमे।<br>
स प्रहस्य महारौद्रः स्थित्वाऽजृम्भत राक्षसः ॥१७॥</strong></p>
<p><strong>जृम्भमाणस्य ते बाणाः कायान्निष्पेतुराशुगाः।<br>
स्पर्शात्तुवरदानेन प्राणांत्संरोध्य राक्षसः ॥१८॥</strong></p>
<p><strong>विराधश्शूलमुद्यम्य राघवायाभ्यधावत।<br>
तच्छूलं वज्रसंकाशं गगने ज्वलनोपमम् ॥१९॥</strong></p>
<p><strong>द्वाभ्यां शराभ्यां चिच्छेद रामशस्त्रभृतां वरः।<br>
तद्रामविशिखच्छिन्नं शूलं तस्य कराद्भुवि ॥२०॥</strong></p>
<p><strong>पपाताशनिना छिन्नं मेरोरिव शिलातलम्।<br>
तौ खड्गौ क्षिप्रमुद्यम्य कृष्णसर्पोपमौशुभौ ॥२१॥</strong></p>
<p>तूर्णमापततस्तस्य तदा प्रहरतां बलात्।<br>
स वध्यमानस्सुभृशं बाहुभ्यां परिरभ्य तौ ॥२२॥</p>
<p>अप्रकम्प्यौ नरव्याघ्रौ रौद्रः प्रस्थातुमैच्छत।<br>
तस्याभिप्रायमाज्ञाय रामो लक्ष्मणमब्रवीत् ॥२३॥</p>
<p>&ldquo;वहत्वयमलं तावत्पथाऽनेन तु राक्षसः।<br>
यथा चेच्छति सौमित्रे ! तथा वहतु राक्षसः ॥२४॥</p>
<p>अयमेव हि नः पन्था येन याति निशाचरः।<br>
स तु स्वबलवीर्येण समुत्क्षिप्य निशाचरः ॥२५॥</p>
<p>बालाविव स्कन्धगतौ चकारातिबलौ ततः।<br>
तावारोप्य ततः स्कन्धं राघवौ रजनीचरः ॥२६॥</p>
<p>विराधो निनदन्घोरं जगामाभिमुखो वनम्।<br>
वनं महामेघनिभं प्रविष्टो द्रुमैर्महद्भिर्विविधैरुपेतम्।<br>
नानाविधैः पक्षिशतैर्विचित्रं शिवायुतं व्यालमृगैर्विकीर्णम् ॥२७॥</p>
<p>इति श्रीमदारण्यकाण्डे तृतीयस्सर्गः ॥</p>
<p>—————</p>
<p><strong>॥ चतुर्थस्सर्गः ॥</strong></p>
<p><strong>हीयमाणौ तु तौ दृष्ट्वा वैदेही रामलक्ष्मणौ।<br>
उच्चैस्स्वरेण चुक्रोश प्रगृह्य सुभुजा भुजौ ॥१॥</strong></p>
<p><strong>एष दाशरथी रामस्सत्यवान् शीलवान् शुचिः।<br>
रक्षसा रौद्ररूपेण ह्रीयते सहलक्ष्मणः ॥२॥</strong></p>
<p><strong>मां वृका भक्षयिष्यन्ति शार्दूला द्वीपिनस्तथा।<br>
मां हरोत्सृज्य काकुत्स्थौ नमस्ते राक्षसोत्तम !॥”</strong></p>
<p><strong>तस्यास्तद्वचनं श्रुत्वा वैदेह्या रामलक्ष्मणौ।<br>
वेगं प्रक्रतुर्वीरौ वधे तस्य दुरात्मनः॥४॥</strong></p>
<p><strong>तस्य रौद्रस्य सौमित्रिस्सव्यबाहुं बभञ्ज ह।<br>
रामस्तु दक्षिणं बाहुं तरसा तस्य रक्षसः॥५॥</strong></p>
<p><strong>स भग्नबाहुस्संविग्नो निपपाताऽऽशु राक्षसः।<br>
धरण्यां मेघसङ्काशो वज्रभिन्न इवाचलः ॥६॥</strong></p>
<p><strong>मुष्टिभिर्जानुभिः पद्भिस्सूदयन्तौ तु राक्षसम्।<br>
उद्यम्योद्यम्य चाप्येनं स्थण्डिले निष्पिपेषतुः ॥७॥</strong></p>
<p><strong>स विद्धो बहुभिर्बाणैः खड्गाभ्यां च परिक्षतः।<br>
निष्पिष्टो बहुधा भूमौ न ममार स राक्षसः ॥८॥</strong></p>
<p><strong>तं प्रेक्ष्य रामस्सुभृशमवध्यमचलोपमम्।<br>
भयेष्वभयदश्श्रीमानिदं वचनमब्रवीत् ॥९॥</strong></p>
<p><strong>&ldquo;तपसा पुरुषव्याघ्र ! राक्षसोऽयं न शक्यते।<br>
शस्त्रेण युधि निर्जेतुं राक्षसं निखनावहे ॥&ldquo;१०॥</strong></p>
<p><strong>तच्छ्रुत्वा राघवेणोक्तं राक्षसः प्रश्रितं वचः।<br>
इदं प्रोवाच काकुत्स्थं विराधः पुरुषर्षभम् ॥११॥</strong></p>
<p><strong>&ldquo;हतोऽस्मि पुरुषव्याघ्र ! शक्रतुल्यबलेन वै।<br>
मया तु पूर्वं त्वं मोहान्न ज्ञातः पुरुषर्षभः ॥१२॥</strong></p>
<p><strong>कौसल्यासुप्रजा ! राम ! तात ! त्वं विदितो मया।<br>
वैदेही च महाभागा लक्ष्मणश्च महायशाः ॥१३॥</strong></p>
<p><strong>अपिशापादहं घोरां प्रविष्टो राक्षसीं तनुम्।<br>
तुम्बुरुर्नाम गन्धर्वश्शप्तो वैश्रवणेन ह ॥१४॥</strong></p>
<p><strong>प्रसाद्यमानश्च मया सोऽब्रवीन्मां महायशाः।<br>
यदा दाशरथी रामस्त्वां वधिष्यति संयुगे ॥१५॥</strong></p>
<p><strong>तदा प्रकृतिमापन्नो भवांत्स्वर्गं गमिष्यति।&rdquo;<br>
इति वैश्रवणो राजा रम्भासक्तं पुराऽनघ ! ॥१६॥</strong></p>
<p><strong>अनुपस्थीयमानो मां संक्रुद्धो व्याजहार ह।<br>
तव प्रसादान्मुक्तोऽहमभिशापात्सुदारुणात् ॥१७॥</strong></p>
<p><strong>भुवनं स्वं गमिष्यामि स्वस्ति वोऽस्तु परन्तप !।<br>
इतो वसति धर्मात्मा शरभङ्गः प्रतापवान् ॥१८॥</strong></p>
<p><strong>अध्यर्धयोजने तात ! महर्षिस्सूर्यसन्निभः।<br>
तं क्षिप्रमभिगच्छ त्वं स ते श्रेयो विधास्यति ॥१९॥</strong></p>
<p><strong>अवटे चापि मां राम ! प्रक्षिप्य कुशली व्रज।<br>
रक्षसां गतसत्त्वानामेष धर्मस्सनातनः ॥२०॥</strong></p>
<p><strong>अवटे ये निधीयन्ते तेषां लोकास्सनातनाः।<br>
एवमुक्त्वा तु काकुत्स्थं विराधश्शरपीडितः ॥२१॥</strong></p>
<p><strong>बभूव स्वर्गसम्प्राप्तो न्यस्तदेहो महाबलः।<br>
तच्छ्रुत्वा राघवो वाक्यं लक्ष्मणं व्यादिदेश ह ॥२२॥</strong></p>
<p><strong>&ldquo;कुञ्जरस्येव रौद्रस्य राक्षसस्यास्य लक्ष्मण !।<br>
वनेऽस्मिंत्सुमहच्छुभ्रं खन्यतां रौद्रकर्मणः ॥”२३॥</strong></p>
<p><strong>इत्युक्त्वा लक्ष्मणं रामः &rsquo; प्रदरः खन्यता&rsquo; मिति।<br>
तस्थौ विराधमाक्रम्य कण्ठे पादेन वीर्यवान् ॥२४॥</strong></p>
<p><strong>ततः खनित्रमादाय लक्ष्मणश्श्वभ्रमुत्तमम्।<br>
अखनत्पार्श्वतस्तस्य विराधस्य महात्मनः ॥२५॥</strong></p>
<p><strong>तं मुक्तकण्ठं निष्पिष्य शङ्ककर्ण महास्वनम्।<br>
विराधं प्राक्षिपच्छुभ्रेनदन्तं भैरवस्वनम् ॥२६॥</strong></p>
<p><strong>तमाहवे निर्जितमाशु विक्रमौ स्थिरावुभौ संयति रामलक्ष्मणौ।<br>
मुदान्वितौ चिक्षिपतुर्भयावहं नदन्तमुत्क्षिप्य विले तु राक्षसम् ॥२७॥</strong></p>
<p><strong>अवव्यतां प्रेक्ष्य महासुरस्य तौ शितेन शस्त्रेण तदा नरर्षभौ।<br>
समर्थ्यचात्यर्थविशारदावुभौ बिले विराधस्य वधं प्रचक्रतुः ॥२८॥</strong></p>
<p><strong>स्वयं विराधेन हि मृत्युरात्मनः प्रसह्य रामेण वधार्थमीप्सितः।<br>
निवेदितः काननचारिणा स्वयं “न मे वधश्शस्त्रकृतो भवे”दिति ॥२९॥</strong></p>
<p><strong>तदेव रामेण निशम्य भाषितं कृता मतिस्तस्य बिलप्रवेशने।<br>
बिलं च रामेण वलेन रक्षसा प्रवेश्यमानेन वनं विनादितम् ॥३०॥</strong></p>
<p><strong>प्रहृष्टरूपाविव रामलक्ष्मणौ विराधमुर्व्याः प्रदरे निहत्य तौ।<br>
ननन्दतुर्वीतभयौ महावने शिलाभिरन्तर्दधतुश्च राक्षसम् ॥३१॥</strong></p>
<p><strong>ततस्तु तौ काञ्चनचित्रकार्मुकौ निहत्य रक्षः परिगृह्य मैथिलीम्।<br>
विजह्रतुस्तौ मुदितौ महावने दिवि स्थितौ चन्द्रदिवाकराविव ॥३२॥</strong></p>
<p><strong>इति श्रीमदारण्यकाण्डे चतुर्थस्सर्गः ॥</strong></p>
<p><strong>—————</strong></p>
<p><strong>॥ पञ्चमस्सर्गः ॥</strong></p>
<p><strong>हत्वा तु तं भीमबलं विराधं राक्षसं वने।<br>
ततस्सीतां परिष्वज्य समाश्वास्य च वीर्यवान् ॥१॥</strong></p>
<p><strong>अब्रवील्लक्ष्मणं रामो भ्रातरं दीप्ततेजसम्।<br>
&ldquo;कष्टं वनमिदं दुर्गं न च स्म वनगोचराः ॥२॥</strong></p>
<p><strong>अभिगच्छामहे शीघ्रं शरभङ्गं तपोधनम्।<br>
आश्रमं शरभङ्गस्य राघवोऽभिजगाम ह ॥३॥</strong></p>
<p><strong>तस्य देवप्रभावस्य तपसा भावितात्मनः।<br>
समीपे शरभङ्गस्य ददर्श महदद्भुतम् ॥४॥</strong></p>
<p><strong>विभ्राजमानं वपुषा सूर्यवैश्वानरोपमम्।<br>
अवरुह्य रथोत्सङ्गादाकाशे विबुधानुगम् ॥५॥</strong></p>
<p><strong>असंस्पृशन्तं वसुधां ददर्श विबुधेश्वरम्।<br>
सुप्रभाभरणं देवं विरजोऽम्बरधारिणम् ॥६॥</strong></p>
<p><strong>तद्विधैरेव बहुभिः पूज्यमानं महात्मभिः।<br>
हरिभिर्वाजिभिर्युक्तमन्तरिक्षगतं रथम् ॥७॥</strong></p>
<p><strong>ददर्शादूरतस्तस्य तरुणादित्यसन्निभम्।<br>
पाण्डुराभ्रघनप्रख्यं चन्द्रमण्डलसन्निभम् ॥८॥</strong></p>
<p><strong>अपश्यद्विमलं छत्रं चित्रमाल्योपशोभितम्।<br>
चामरव्यजने चाग्र्ये रुक्मदुण्डे महाधने ॥९॥</strong></p>
<p><strong>गृहीते वरनारीभ्यां धूयमाने च मूर्धनि।<br>
गन्धर्वामरसिद्धाश्च बहवः परमर्षयः ॥१०॥</strong></p>
<p><strong>अन्तरिक्षगतं देवं वाग्भिरग्र्याभिरीडिरे।<br>
सहसम्भाषमाणे तु शरभङ्गेण वासवे ॥११॥</strong></p>
<p><strong>दृष्ट्वा शतऋतुं तत्र रामो लक्ष्मणमब्रवीत्।<br>
रामोऽथ रथमुद्दिश्य लक्ष्मणाय प्रदर्शयन् ॥१२॥</strong></p>
<p><strong>अर्चिष्मन्तं श्रिया जुष्टमद्भुतं पश्य लक्ष्मण !।<br>
प्रतपन्तमिवादित्यमन्तरिक्षगतं रथम् ॥१३॥</strong></p>
<p><strong>ये हयाः पुरुहूतस्य पुरा शक्रस्य नश्श्रुताः।<br>
अन्तरिक्षगता दिव्यास्त इमे हरयो ध्रुवम् ॥१४॥</strong></p>
<p><strong>इमे च पुरुषव्याघ्रा ये तिष्ठन्त्यभितो रथम्।<br>
शतं शतं कुण्डलिनो युवानः खड्गपाणयः ॥१५॥</strong></p>
<p><strong>विस्तीर्णविपुलोरस्काः परिघाऽयतबाहवः।<br>
शोणांशुवसनास्सर्वे व्याघ्रा इव दुरासदाः ॥१६॥</strong></p>
<p><strong>उरोदेशेषु सर्वेषां हारा ज्वलनसन्निभाः।<br>
रूपं बिभ्रति सौमित्रे ! पञ्चविंशतिवार्षिकम् ॥१७॥</strong></p>
<p><strong>एतद्धि किल देवानां वयो भवति नित्यदा।<br>
यथेमे पुरुषव्याघ्र ! दृश्यन्ते प्रियदर्शनाः ॥१८॥</strong></p>
<p><strong>इहैव सह वैदेह्या मुहूर्तं तिष्ठ लक्ष्मण !।<br>
यावज्जानाम्यहं व्यक्तं क एष द्युतिमात्रथे॥ &ldquo;१९॥</strong></p>
<p><strong>तमेवमुक्त्वा सौमित्रि &quot; मिहैव स्थीयता”मिति।<br>
अभिचक्राम काकुत्स्थश्शरभङ्गाश्रमं प्रति ॥२०॥</strong></p>
<p><strong>ततस्समभिगच्छन्तं प्रेक्ष्य रामं शचीपतिः।<br>
शरभङ्गमनुप्राप्य विविक्त इदमब्रवीत् ॥२१॥</strong></p>
<p><strong>&ldquo;इहोपयात्यसौ रामो यावन्मां नाभिभाषते।<br>
निष्ठां नयतु तावत्तु ततो मां द्रष्टुमर्हति ॥२२॥</strong></p>
<p><strong>जितवन्तं कृतार्थं च द्रष्टाऽहमचिरादिमम्।<br>
कर्म ह्यनेन कर्तव्यं महदन्यैस्सुदुष्करम् ॥२३॥</strong></p>
<p><strong>निष्पादयित्वा तत्कर्म ततो मां द्रष्टुमर्हति।&rdquo;<br>
इति वज्री तमामन्त्र्य मानयित्वा च तापसम् ॥२४॥</strong></p>
<p><strong>रथेन हरियुक्तेन ययौ दिवमरिन्दमः।<br>
प्रयाते तु सहस्राक्षे राघवस्सपरिच्छदम् ॥२५॥</strong></p>
<p><strong>अग्निहोत्रमुपासीनं शरभङ्गमुपागमत्।<br>
तस्य पादौ च सद्गृह्य रामस्सीता च लक्ष्मणः ॥२६॥</strong></p>
<p><strong>निषेदुस्समनुज्ञाता लब्धवासा निमन्त्रिताः।<br>
ततश्शक्रोपयानं तु पर्यपृच्छत्स राघवः ॥२७॥</strong></p>
<p><strong>शरभंगश्च तत्सर्वं राघवाय न्यवेदयत्।<br>
“मामेष वरदो राम ! ब्रह्मलोकं निनीषति ॥२८॥</strong></p>
<p><strong>जितमुग्रेण तपसा दुष्प्रापमकृतात्मभिः।<br>
अहं ज्ञात्वा नरव्याघ्र ! वर्तमानमदूरतः ॥२९॥</strong></p>
<p><strong>ब्रह्मलोकं न गच्छामि त्वामदृष्ट्वा प्रियातिथिम्।<br>
त्वयाऽहं पुरुषव्याघ्र ! धार्मिकेण महात्मना ॥३०॥</strong></p>
<p><strong>समागम्य गमिष्यामि त्रिदिवं देवसेविनम्।<br>
अक्षया नरशार्दूल! मया लोका जिताश्शुभाः ॥३१॥</strong></p>
<p><strong>ब्राह्म्याश्च नाकपृष्ठ्याश्च प्रतिगृह्णीष्व मामकान्।<br>
एवमुक्तो नरव्याघ्रस्सर्वशास्त्रविशारदः ॥३२॥</strong></p>
<p><strong>ऋषिणा शरभङ्गेण राघवो वाक्यमब्रवीत्।<br>
&ldquo;अहमेवाहरिष्यामि सर्वलोकान्महामुने ! ॥३३॥</strong></p>
<p><strong>आवासं त्वहमिच्छामि प्रदिष्टमिह कानने।&rdquo;<br>
राघवेणैव मुक्तस्तु शक्रतुल्यबलेन वै ॥३४॥</strong></p>
<p><strong>शरभङ्गो महाप्राज्ञः पुनरेवाब्रवीद्वचः।<br>
इह राम ! महातेजास्सुतीक्ष्णो नाम धार्मिकः ॥३५॥</strong></p>
<p><strong>चसत्यरण्ये धर्मात्मा स ते श्रेयो विधास्यति।<br>
सुतीक्ष्णमभिगच्छ त्वं शुचौ देशे तपस्विनम् ॥३६॥</strong></p>
<p><strong>रमणीये वनोद्देशे स ते वासं विधास्यति<br>
इमां मन्दाकिनीं राम’ प्रतिस्त्रोतामनुव्रज ॥३७॥</strong></p>
<p><strong>नदीं पुष्पोडुपवहां तत्र तत्र गमिष्यसि।<br>
एष पन्था नरव्याघ्र ! मुहूर्तंपश्य तात ! माम् ॥३८॥</strong></p>
<p><strong>यावज्जहामि गात्राणि जीर्णां त्वचमिवोरगः।&rdquo;<br>
ततोऽग्निं सुसमाधाय हुत्वा चाज्येन मन्त्रवित् ॥३९॥</strong></p>
<p><strong>शरभङ्गो महातेजाः प्रविवेश हुताशनम्।<br>
तस्य रोमाणि केशांश्च ददाहाग्निर्महात्मनः ॥४०॥</strong></p>
<p><strong>जीर्णां त्वचं तथाऽस्थीनि यच्च मांसं सशोणितम्।<br>
रामस्तु विस्मितो भ्रात्रा भार्यया च महात्मवान् ॥४१॥</strong></p>
<p><strong>स च पावकसङ्काशः कुमारस्समपद्यत।<br>
उत्थायाग्निचयात्तस्माच्छरभङ्गो व्यरोचत ॥४२॥</strong></p>
<p><strong>स लोकानाहिताग्नीनामृषीणां च महात्मनाम्।<br>
देवानां च व्यतिक्रम्य ब्रह्मलोकं व्यरोहत ॥४३॥</strong></p>
<p><strong>स पुण्यकर्मा भवने द्विजर्षभः पितामहं सानुचरं ददर्शह।<br>
पितामहश्चापिसमीक्ष्य तं द्विजं ननन्द &lsquo;सुखागत&rsquo;मित्युवाचह ॥४४॥</strong></p>
<p><strong>इति श्रीमदारण्यकाण्डे पञ्चमस्सर्गः ॥</strong></p>
<p><strong>—————</strong></p>
<p><strong>॥ षष्ठस्सर्गः ॥</strong></p>
<p><strong>शरभङ्गे दिवं याते मुनिसङ्घास्समागताः।<br>
अभ्यागच्छन्त काकुत्स्थं रामं ज्वलिततेजसम् ॥१॥</strong></p>
<p><strong>वैखानसा वालखिल्या सम्प्रक्षाला मरीचिपाः।<br>
अश्मकुट्टाश्च बहवः पत्राहाराश्च धार्मिकाः ॥२॥</strong></p>
<p><strong>दन्तोलूखलिनश्चैव तथैवोन्मज्जकाः परे।<br>
गात्रशय्या अशय्याश्च तथैवाभ्रावकाशकाः ॥३॥</strong></p>
<p><strong>मुनयस्सलिलाहारा वायुभक्षास्तथापरे।<br>
आकाशनिलयाश्चैव तथा स्थण्डिलशायिनः ॥४॥</strong></p>
<p><strong>व्रतोपवासिनो दान्तास्तथार्द्रपटवाससः।<br>
सजपाश्च तपोनित्यास्तथा पञ्च तपोऽन्विताः ॥५॥</strong></p>
<p><strong>सर्वे ब्राह्म्या श्रिया जुष्टा दृढयोगारसमाहिताः।<br>
शरभङ्गाश्रमे राममभिजग्मुश्च तापसाः ॥६॥</strong></p>
<p><strong>अभिगम्य च धर्मज्ञा रामं धर्मभृतां वरम्।<br>
ऊचुः परमधर्मज्ञमृषिसङ्घारसमाहिताः ॥७॥</strong></p>
<p><strong>&ldquo;त्वमिक्ष्वाकुकुलस्यास्य पृथिव्याश्च महारथ !।<br>
प्रधानश्वासि नाथश्च देवानां मघवानिव ॥८॥</strong></p>
<p><strong>विश्रुतस्त्रिषु लोकेषु यशसा विक्रमेण च।<br>
पितृभक्तिच सत्यं च त्वयि धर्मश्च पुष्कलः ॥९॥</strong></p>
<p><strong>त्वामासाद्य महात्मानं धर्मज्ञं धर्मवत्सलम्।<br>
अर्थित्वान्नाथ ! वक्ष्यामस्तच्च नः क्षन्तुमर्हसि ॥१०॥</strong></p>
<p><strong>अधर्मस्तु महांस्तात ! भवेत्तस्य महीपतेः।<br>
यो हरेद्वलिषड्भागं न च रक्षति पुत्रवत् ॥११॥</strong></p>
<p><strong>युञ्जानरस्वानिव प्राणान्प्राणैरिष्टांत्सुतानिव<br>
नित्ययुक्तरसदा रक्षंत्सर्वान्विषयवासिनः ॥१२॥</strong></p>
<p><strong>प्राप्नोति शाश्वतीं राम ! कीर्तिं च बहुवार्षिकीम्।<br>
ब्रह्मणः स्थानमासाद्य तत्र चापि महीयते ॥१३॥</strong></p>
<p><strong>यत्करोति परं धर्मं मुनिर्मूलफलाशनः।<br>
तत्र राज्ञश्चतुर्भागः प्रजा धर्मेण रक्षतः ॥१४॥</strong></p>
<p><strong>[यस्यान्नपानपुष्टाङ्गः कुरुते धर्मसंग्रहम्।<br>
अन्नप्रदातुस्तस्यार्धं कर्तुश्चार्धंन संशयः ॥१५॥</strong></p>
<p><strong>सोऽयं ब्राह्मणभूयिष्ठो वानप्रस्थगणो महान्।<br>
त्वं नाथोऽनाथवद्राम ! राक्षसैर्वध्यते भृशम् ॥१६॥</strong></p>
<p><strong>एहि पश्य शरीराणि मुनीनां भावितात्मनाम्।<br>
हतानां राक्षसैर्घोरैर्बहूनां बहुधा वने ॥१७॥</strong></p>
<p><strong>पम्पानदीनिवासानामनुमन्दाकिनीमपि।<br>
चित्रकूटालयानां च क्रियते कदनं महत् ॥१८॥</strong></p>
<p><strong>एवं वयं न मृष्यामो विप्रकारं तपस्विनाम्।<br>
क्रियमाणं वने घोरं रक्षोभिर्भीमकर्मभिः ॥१९॥</strong></p>
<p><strong>ततस्त्वां शरणार्थं च शरण्यं समुपस्थिताः।<br>
परिपालय नो राम ! वध्यमानान्निशाचरैः ॥२०॥</strong></p>
<p><strong>परा त्वत्तो गतिर्वीर ! पृथिव्यां नोपपद्यते।<br>
परिपालय नस्सर्वात्राक्षसेभ्यो नृपाऽऽत्मज ॥२१॥</strong></p>
<p><strong>एतच्छ्रुत्वा तु काकुत्स्थतापसानां तपस्विनाम्।<br>
इदं प्रोवाच धर्मात्मा सर्वानेव तपस्विनः ॥२२॥</strong></p>
<p><strong>नैवमर्हथ मां वक्तुमाज्ञतोऽहं तपस्विनाम्।<br>
केवलेनात्मकार्येण प्रवेष्टव्यं मया वनम् ॥२३॥</strong></p>
<p><strong>विप्रकारमपाक्रष्टुं राक्षसैर्भवतामिमम्।<br>
पितुस्तु निर्देशकरः प्रविष्टोऽहमिदं वनम् ॥२४॥</strong></p>
<p><strong>भवतामर्थसिद्ध्यर्थमागतोऽहं यदृच्छया।<br>
तस्य मेऽयं वने वासो भविष्यति महाफलः ॥२५॥</strong></p>
<p><strong>तपस्विनां रणे शत्रून्हन्तुमिच्छामि राक्षसान्।<br>
पश्यन्तु वीर्यमृषयस्सभ्रातुर्मे तपोधनाः ॥२६॥</strong></p>
<p><strong>दत्त्वाऽभयं चापि तपोधनानां धर्मे वृतात्मा सह लक्ष्मणेन।<br>
तपोधनैश्चापि सभाज्यवृत्तस्सुतीक्ष्णमेवाभिजगाम वीरः ॥२७॥</strong></p>
<p><strong>इति श्रीमदारण्यकाण्डे षष्ठस्सर्गः।</strong></p>
<p><strong>—————</strong></p>
<p><strong>॥ सप्तमस्सर्गः ॥</strong></p>
<p><strong>रामस्तु सहितो भ्रात्रा सीतया च परन्तपः।<br>
सुतीक्ष्णस्याश्रमदं जगाम सह तैर्द्विजैः ॥१॥</strong></p>
<p><strong>स गत्वा दूरमध्वानं नदीस्तीर्त्वा बहूदकाः।<br>
ददर्श विपुलं शैलं महामेघमिवोन्नतम् ॥२॥</strong></p>
<p><strong>ततस्तदिक्ष्वाकुवरौ सन्ततं विविधैर्दुमैः।<br>
काननं तौ विविशतुस्सीतया सह राघवौ ॥३॥</strong></p>
<p><strong>प्रविष्टस्तु वनं घोरं बहुपुष्पफलद्रुमम्।<br>
ददर्शाऽश्रममेकान्ते चीरमालापरिष्कृतम् ॥४॥</strong></p>
<p><strong>तत्र तापसमासीनं मलपङ्कजटाधरम्।<br>
रामस्सुतीक्ष्णं विधिवत्तपोवृद्धमभाषत ॥५॥</strong></p>
<p><strong>&ldquo;रामोऽहमस्मि भगव ! न्भवन्तं द्रष्टुमागतः।<br>
त्वं माभिवद धर्मज्ञ ! महर्षे ! सत्यविक्रम ! ॥”६॥</strong></p>
<p><strong>स निरीक्ष्य ततो वीरं रामं धर्मभृतां वरम्।<br>
समाश्लिष्य च बाहुभ्यामिदं वचनमब्रवीत् ॥७॥</strong></p>
<p><strong>&ldquo;स्वागतं खलु ते वीर ! राम ! धर्मभृतां वर !।<br>
आश्रमोऽयं त्वयाऽऽकान्तस्सनाथ इव साम्प्रतम् ॥८॥</strong></p>
<p><strong>प्रतीक्षमाणस्त्वामेव नारोहेऽहं महायशः।<br>
देवलोकमितो वीर ! देहं त्यक्त्वा महीतले ॥९॥</strong></p>
<p><strong>चित्रकूटमुपादाय राज्यभ्रष्टोऽसि मे श्रुतः।<br>
इहोपयातः काकुत्स्थ! देवराजश्शतऋतुः ॥१०॥</strong></p>
<p><strong>उपागम्य च मां देवो महादेवस्सुरेश्वरः।<br>
सर्वान्लोकाञ्जितानाह मम पुण्येन कर्मणा ॥११॥</strong></p>
<p><strong>तेषु देवर्षिजुष्टेषु जितेषु तपसा मया।<br>
मत्प्रसादात्सभार्यस्त्वं विहरस्व सलक्ष्मणः ॥”१२॥</strong></p>
<p><strong>तमुग्रतपसा युक्तं महर्षि सत्यवादिनम्।<br>
प्रत्युवाचात्मवान्नामो ब्रह्माणमिव काश्यपः ॥१॥</strong></p>
<p><strong>&ldquo;अहमेवाहरिष्यामि स्वयं लोकान्महामुने !।<br>
आवासं त्वहमिच्छामि प्रदिष्टमिह कानने ॥१४॥</strong></p>
<p><strong>भवांत्सर्वत्र कुशलस्सर्वभूतहिते रतः।<br>
आख्यातश्शरभङ्गेण गौतमेन महात्मना ॥&ldquo;१५॥</strong></p>
<p><strong>एवमुक्तस्तु रामेण महर्षिर्लोकविश्रुतः।<br>
अब्रवीन्मधुरं वाक्यं हर्षेण महताऽऽप्लुतः ॥१६॥</strong></p>
<p><strong>&ldquo;अयमेवाश्रमो राम ! गुणवान्रम्यतामिह।<br>
ऋषिसंघानुचरितस्सदा मूलफलान्वितः ॥१७॥</strong></p>
<p><strong>इममाश्रममागम्य मृगसंघा महायशः !।<br>
अटित्वा प्रतिगच्छन्ति लोभयित्वाऽकुतोभयाः ॥१८॥</strong></p>
<p><strong>नान्यदोषं भवेदत्र मृगेभ्योऽन्यत्र विद्धि वै।”<br>
तच्छ्रुत्वा वचनं तस्य महर्षेर्लक्ष्मणाग्रजः ॥१९॥</strong></p>
<p><strong>उवाच वचनं धीरो विकृष्य सशरं धनुः।<br>
&ldquo;तानहं सुमहाभाग ! मृगसङ्घांत्समागतान् ॥२०॥</strong></p>
<p><strong>हन्यां निशितधारेण शरेणाशनिवर्चसा।<br>
भवांस्तत्राभिषज्येत किं स्यात्कृच्छ्रतरं ततः ॥२१॥</strong></p>
<p><strong>एतस्मिन्नाश्रमे वासं चिरं तु न समर्थये।&rdquo;<br>
तमेवमुक्त्वा वरदं रामस्सन्ध्यामुपागमत् ॥२२॥</strong></p>
<p><strong>अन्वास्य पश्चिमां सन्ध्यां तत्र वासमकल्पयत्।<br>
सुतीक्ष्णस्याऽश्रमे रम्ये सीतया लक्ष्मणेन च ॥२३॥</strong></p>
<p><strong>ततश्शुभंतापसभोज्यमन्नं स्वयं सुतीक्ष्णः पुरुषर्षभाभ्याम्।<br>
ताभ्यां सुसत्कृत्य ददौ महात्मा सन्ध्यानिवृत्तौ रजनीमवेक्ष्य ॥</strong></p>
<p><strong>इति श्रीमदारण्यकाण्डे सप्तमस्सर्गः ॥</strong></p>
<p><strong>—————</strong></p>
<p><strong>॥ अष्टमस्सर्गः ॥</strong></p>
<p><strong>रामस्तु सहसौमित्रिस्सुतीक्ष्णेनाभिपूजितः।<br>
रिणत्म्य निशां तत्र प्रभाते प्रत्यबुद्ध्या ॥१॥</strong></p>
<p><strong>उत्थाय तु यथाकालं राघवस्सहसीतया।<br>
उपास्पृशत्सुशीतेन जलेनोत्पलगन्धिना ॥२॥</strong></p>
<p><strong>अथ तेऽग्निंसुरांश्चैव वैदेही रामलक्ष्मणौ।<br>
काल्यं विधिवदभ्यर्च्य तपस्विशरणे वने ॥३॥</strong></p>
<p><strong>उदयन्तं दिनकरं दृष्ट्वा विगतकल्मषाः।<br>
सुतीक्ष्णमभिगम्येदं श्लक्ष्णं वचनमब्रुवन् ॥४॥</strong></p>
<p><strong>“सुखोषितास्स्म भगवन् ! त्वया पूज्येन पूजिताः।<br>
आपृच्छामः प्रयास्यामो मुनयस्त्वरयन्ति नः ॥५॥</strong></p>
<p><strong>त्वरामहे वयं द्रष्टुं कृत्स्नमाश्रममण्डलम्।<br>
ऋषीणां पुण्यशीलानां दण्डकारण्यवासिनाम् ॥६॥</strong></p>
<p><strong>अभ्यनुज्ञातुमिच्छामस्सहैभिर्मुनिपुङ्गवैः।<br>
धर्मनित्यैस्त पोदान्तैर्विशिखैरिव पावकैः ॥७॥</strong></p>
<p><strong>अविषह्यातपो यावत्सूर्यो नाति विराजते।<br>
अमार्गेणाऽऽगतां लक्ष्मी प्राप्येवान्वयवर्जितः ॥८॥</strong></p>
<p><strong>तावदिच्छामहे&rdquo; गन्तुमित्युक्त्वा चरणौ मुनेः।<br>
चवन्दे सह सौमित्रिस्सीतया सह राघवः ॥९॥</strong></p>
<p><strong>तौ संस्पृशन्तौ चरणावुत्थाप्य मुनिपुङ्गवः।<br>
गाढमालिङ्ग्य सस्नेहमिदं वचनमब्रवीत् ॥१०॥</strong></p>
<p><strong>&ldquo;अरिष्टं गच्छ पन्थानं राम ! सौमित्रिणा सह।<br>
सीतया चानया साधे छाययेवानुवृत्तया ॥११॥</strong></p>
<p><strong>पश्याऽऽश्रमपदं रम्यं दण्डकारण्यवासिनाम्।<br>
एषां तपस्विनां वीर ! तपसा भावितात्मनाम्॥१२॥</strong></p>
<p><strong>सप्राज्यफलमूलानि पुष्पितानि वनानि च।<br>
प्रशस्तमृगयूथानि शान्तपक्षिगणानि च ॥१३॥</strong></p>
<p><strong>फुल्लपङ्कजषण्डानि प्रसन्नसलिलानि च।<br>
कारण्डवविकीर्णानि तटाकानि सरांसि च ॥१४॥</strong></p>
<p><strong>द्रक्ष्यसे दृष्टिरम्याणि गिरिप्रस्रवणानि च।<br>
रमणीयान्यरण्यानि मयूराभिरुतानि च ॥१५॥</strong></p>
<p><strong>गम्यतां वत्स ! सौमित्रे ! भवानपि च गच्छतु।<br>
आगन्तव्यं त्वया तात ! पुनरेवाश्रमं मम ॥१६॥&rdquo;</strong></p>
<p><strong>एवमुक्त &lsquo;स्तथे&rsquo; त्युक्त्वा काकुत्स्थस्सहलक्ष्मणः।<br>
प्रदक्षिणं मुनिं कृत्वा प्रस्थातुमुपचक्रमे ॥१७॥</strong></p>
<p><strong>ततश्शुभतरे तूणी धनुषी चायतेक्षणा।<br>
ददौ सीता तयोर्भ्रात्रोः खड्गौ च विमलौ ततः ॥१८॥</strong></p>
<p><strong>आवद्य च शुभे तूणी चापौ चादाय सुखनौ।<br>
निष्क्रान्तावाश्रमाद्गन्तुमुभौ तौ रामलक्ष्मणौ ॥१९॥</strong></p>
<p><strong>श्रीमन्तौ रूपसम्पन्नौ दीप्यमानौ स्वतेजसा।<br>
प्रस्थितौ धृतचापौ तौ सीतया सह राघवौ ॥२०॥</strong></p>
<p><strong>इति श्रीमदारण्यकाण्डे अष्टमस्सर्गः ॥</strong></p>
<p><strong>—————</strong></p>
<p><strong>॥ नवमस्सर्गः ॥</strong></p>
<p><strong>सुतीक्ष्णेनाभ्यनुज्ञातं प्रस्थितं रघुनन्दनम्।<br>
हृद्यया स्निग्धया वाचा भर्तारमिदमब्रवीत् ॥१॥</strong></p>
<p><strong>“अयं धर्मस्सुसूक्ष्मेण विधिना प्राप्यते महान्।<br>
निवृत्तेन तु शक्योऽयं व्यसनात्कामजादिह ॥२॥</strong></p>
<p><strong>त्रीण्येव व्यसनान्यत्र कामजानि भवन्त्युत।<br>
मिथ्यावाक्यं परमकं तस्माद्गुरुतरावुभौ ॥३॥</strong></p>
<p><strong>परदाराभिगमनं विना वैरं च रौद्रता।<br>
मिथ्यावाक्यं न ते भूतं न भविष्यति राघव ! ॥४॥</strong></p>
<p><strong>कुतोऽभिलाषणं स्त्रीणां परेषां धर्मनाशनम्।<br>
तव नास्ति मनुष्येन्द्र ! न चाभूत्ते कदाचन ॥५॥</strong></p>
<p><strong>मनस्यपि तथा राम ! नचैतद्विद्यते क्वचित्।<br>
स्वदारनिरतस्त्वं च नित्यमेव नृपात्मज ! ॥६॥</strong></p>
<p><strong>धर्मिष्ठस्सत्यसन्धश्च पितुर्निर्देशकारकः।<br>
सत्यसन्ध ! महाभाग ! श्रीमन् ! लक्ष्मणपूर्वज !।<br>
त्वयि सत्यं च धर्मश्च त्वयि सर्वं प्रतिष्ठितम् ॥७॥</strong></p>
<p><strong>तच्च सर्वं महाबाहो ! शक्यं धर्तुं जितेन्द्रियैः।<br>
तव वश्येन्द्रियत्वं च जानामि शुभदर्शन ! ॥८॥</strong></p>
<p><strong>तृतीयं यदिदं रौद्रं परप्राणाभिहिंसनम्।<br>
निर्वैरं क्रियते मोहात्तच्चते समुपस्थितम् ॥९॥</strong></p>
<p><strong>प्रतिज्ञातस्त्वया वीर ! दण्डकारण्यवासिनाम्।<br>
ऋषीणां रक्षणार्थाय वधस्संयति रक्षसाम् ॥१०॥</strong></p>
<p><strong>एतन्निमित्तं च वनं दण्डका इति विश्रुतम्।<br>
प्रस्थितस्त्वं सहभ्रात्रा धृतबाणशरासनः ॥११॥</strong></p>
<p><strong>&lsquo;ततस्त्वां प्रस्थितं दृष्ट्वा मम चिन्ताकुलं मनः।<br>
तद्वृत्तं चिन्तयन्त्या वै भवेन्निश्श्रेयसं हितम् ॥१२॥</strong></p>
<p><strong>न हि मे रोचते वीर ! गमनं दण्डकान्प्रति।<br>
कारणं तत्र वक्ष्यामि वदन्त्याश्श्रूयतां मम ॥१३॥</strong></p>
<p><strong>त्वं हि बाणधनुष्पाणिः भ्रात्रा सह वनं गतः।<br>
दृष्ट्वा वनचरांत्सर्वान्कच्चित्कुर्याश्शरव्ययम् ॥१४॥</strong></p>
<p><strong>क्षत्रियाणामपि धनुर्हुताशस्येन्धनानि च।<br>
समपितः स्थितं तेजो बलमुच्छ्रयते भृशम् ॥१५॥</strong></p>
<p><strong>&lsquo;पुरा किल महाबाहो ! तपस्वी सत्यवाक्छुचिः।<br>
कस्मिंश्चिदभवत्पुण्ये वने रतमृगद्विजे ॥१६॥</strong></p>
<p><strong>तस्यैव तपसो विघ्नं कर्तुमिन्द्रश्शचीपतिः।<br>
खड्गपाणिरथागच्छदाश्रमं भटरूपधृत् ॥१७॥</strong></p>
<p><strong>तस्मिंस्तदाश्रमपदे निशितः खड्ग उत्तमः।<br>
सन्यासविधिना दत्तः पुण्ये तपसि तिष्ठतः ॥१८॥</strong></p>
<p><strong>स तच्छस्त्रमनुप्राप्य न्यासरक्षणतत्परः।<br>
वने तं विचरत्येव रक्षन्प्रत्ययमात्मनः ॥१९॥</strong></p>
<p><strong>यत्र गच्छत्युपादातुं मूलानि च फलानि च।<br>
न विना याति तं खड्गं न्यासरक्षणतत्परः ॥२०॥</strong></p>
<p><strong>नित्यं शस्त्रं परिवहन्त्रमेण स तपोधनः।<br>
चकार रौद्रीं स्वां बुद्धिं त्यक्त्वा तपसि निश्चयम् ॥२१॥</strong></p>
<p><strong>&lsquo;ततस्स रौद्रेऽभिरतः प्रमत्तो धर्मकर्शितः।<br>
तस्य शस्त्रस्य संवासाजगाम नरकं मुनिः ॥२२॥&rsquo;</strong></p>
<p><strong>एवमेतत्पुरावृत्तं शस्त्रसंयोगकारणम्।<br>
अग्निसंयोगवद्धेतुश्शस्त्रसंयोग उच्यते ॥२३॥</strong></p>
<p><strong>स्नेहाच्च बहुमानाच स्मारये त्वां न शिक्षये।<br>
न कथंचन सा कार्या गृहीतधनुषा त्वया ॥२४॥</strong></p>
<p><strong>बुद्धिर्वैरं विना हन्तुं राक्षसान्दण्डकाश्रितान्।<br>
अपराधं विना हन्तुं लोकान्वीर ! न कामये ॥२५॥</strong></p>
<p><strong>क्षत्रियाणां तु वीराणां वनेषु निरतात्मनाम्।<br>
धनुषा कार्यमेतावदार्तानामभिरक्षणम् ॥२६॥</strong></p>
<p><strong>क्वच शस्त्रं क्वच वनं क्वच क्षात्रं तपः क्वच।<br>
व्याविद्धमिदमस्माभिर्देशधर्मस्तु पूज्यताम् ॥२७॥</strong></p>
<p><strong>तदार्य कलुषा बुद्धिर्जायते शस्त्रसेवनात्।<br>
पुनर्गत्वा त्वयोध्यायां क्षत्रधर्मं चरिष्यसि ॥२८॥</strong></p>
<p><strong>अक्षया तु भवेत्प्रीतिश्श्वश्रूश्वरयोर्मम।<br>
यदि राज्यं परित्यज्य भवेस्त्वं निरतो मुनिः ॥२९॥</strong></p>
<p><strong>धर्मादर्थः प्रभवति धर्मात्प्रभवते सुखम्।<br>
धर्मेण लभते सर्वं धर्मसारमिदं जगत् ॥३०॥</strong></p>
<p><strong>आत्मानं नियमैस्तैस्तैः कर्शयित्वा प्रयत्नतः।<br>
प्राप्यते निपुणैर्धर्मो न सुखाल्लभ्यते सुखम्॥३१॥</strong></p>
<p><strong>नित्यं शुचिमतिस्सौम्य ! चर धर्मं तपोवने।<br>
सर्व हि विदितं तुभ्यं त्रैलोक्यमपि तत्त्वतः ॥३२॥</strong></p>
<p><strong>स्त्रीचापलादेतदुदाहृतं मे धर्मं च वक्तुं तव कस्समर्थः।<br>
विचार्य बुद्ध्या तु सहानुजेन यद्रोचते तत्कुरु मा चिरेण ॥३३॥&rdquo;</strong></p>
<p><strong>इति श्रीमदारण्यकाण्डेनवमस्सर्गः॥</strong></p>
<p><strong>—————</strong></p>
<p><strong>॥दशमस्सर्गः॥</strong></p>
<p>वाक्यमेतत्तु वैदेह्या व्याहृतं भर्तृभक्तया।<br>
श्रुत्वा धर्मे स्थितो रामः प्रत्युवाचाथ मैथिलीम् ॥१॥</p>
<p>&ldquo;हितमुक्तं त्वया देवि ! स्निग्धया सदृशं वचः।<br>
कुलं व्यपदिशन्त्या च धर्मज्ञे ! जनकात्मजे ! ॥२॥</p>
<p>किं तु वक्ष्याम्यहं देवि ! त्वयैवोक्तमिदं वचः।<br>
‘क्षत्रियैर्धार्यते चापो नार्तशब्दो भवे’ दिति ॥३॥</p>
<p>मां सीते! स्वयमागम्य शरण्याश्शरणं गताः।<br>
ते चार्ता दण्डकारण्ये मुनयस्संशितव्रताः ॥४॥</p>
<p>वसन्तो धर्मनिरता वने मूलफलाशनाः।<br>
नं लभन्ते सुखं भीता राक्षसैः क्रूरकर्मभिः ॥५॥</p>
<p>काले काले च निरता नियमैर्विविधैर्वने।<br>
भक्ष्यन्ते राक्षसैर्भीमैर्नरमांसोपजीविभिः ॥६॥</p>
<p>ते भक्ष्यमाणा मुनयो दण्डकारण्यवासिनः।<br>
‘अस्मानभ्यवप’द्येति मामूचुर्द्विजसत्तमाः ॥७॥</p>
<p>मया तु वचनं श्रुत्वा तेषामेवं मुखाच्च्युतम्।<br>
कृत्वा चरणशुश्रूषां वाक्यमेतदुदाहृतम् ॥८॥</p>
<p>‘प्रसीदन्तु भवन्तो मे ह्रीरेषा हि ममातुला।<br>
यदीदृशैरहं विप्रैरुपस्थेयैरुपस्थितः ॥९॥</p>
<p>किंकरो’ भीति च मया व्याहृतं द्विजसन्निधौ<br>
सर्वैतैस्समागम्य वागियं समुदाहृता ॥१०॥</p>
<p><strong>‘राक्षसैर्दण्डकारण्ये बहुभिः कामरूपिभिः।<br>
अर्दितास्स्म दृढं राम! भवान्नस्तत्र रक्षतु ॥११॥</strong></p>
<p><strong>होमकालेषु सम्प्राप्ताः पर्वकालेषु चानघ !।<br>
धर्षयन्ति सुदुर्धर्षा राक्षसाः पिशिताशनाः ॥१२॥</strong></p>
<p><strong>राक्षसैर्धर्षितानां च तापसानां तपस्विनाम्।<br>
गतिं मृगयमाणानां भवान्नः परमा गतिः ॥१३॥</strong></p>
<p><strong>कामं तपःप्रभावेन शक्ता हन्तुं निशाचरान्।<br>
चिरार्जितं तु नेच्छामस्तपः खण्डयितुं वयम् ॥१४॥</strong></p>
<p><strong>बहुविघ्नं तपो नित्यं दुश्चरं चैव राघव !।<br>
तेन शापं न मुञ्चामो भक्ष्यमाणाश्च राक्षसैः ॥१५॥</strong></p>
<p><strong>तदर्द्यमानान्रक्षोभिर्दण्डकारण्यवासिभिः।<br>
रक्ष नस्त्वं सह भ्रात्रा त्वन्नाथा हि वयं वने ॥१६॥’</strong></p>
<p><strong>मया चैतद्वचश्श्रुत्वा कार्त्स्येनपरिपालनम्।<br>
ऋषीणां दण्डकारण्ये संश्रुतं जनकात्मजे ! ॥१७॥</strong></p>
<p><strong>संश्रुत्य च न शक्ष्यामि जीवमानः प्रतिश्रवम्।<br>
मुनीनामन्यथाकर्तुं सत्यमिष्टं हि मे सदा ॥१८॥</strong></p>
<p><strong>अप्यहं जीवितं जह्यां त्वां वा सीते! सलक्ष्मणाम्।<br>
न तु प्रतिज्ञां संश्रुत्य ब्राह्मणेभ्यो विशेषतः ॥१९॥</strong></p>
<p><strong>तदवश्यं मया कार्यमृषीणां परिपालनम्।<br>
अनुक्तेनापि वैदेहि! प्रतिज्ञाय तु किं पुनः ॥२०॥</strong></p>
<p><strong>मम स्नेहाच्च सौहार्दादिदमुक्तं त्वयाऽनघे !।<br>
परितुष्टोऽस्म्यहं सीते! न ह्यनिष्टोऽनुशिष्यते ॥२१॥</strong></p>
<p><strong>सदृशं चानुरूपं च कुलस्य तव चात्मनः।<br>
सघर्मचारिणी मे त्वं प्राणेभ्योऽपि गरीयसी ॥”</strong></p>
<p><strong>इत्येवमुक्त्वा वचनं महात्मा सीतां प्रियां मैथिलराजपुत्रीम्।<br>
रामो धनुष्मांत्सहलक्ष्मणेन जगाम रम्याणि तपोवनानि ॥२३॥</strong></p>
<p><strong>इति श्रीमदारण्यकाण्डे दशमस्सर्गः ॥</strong></p>
<p><strong>—————</strong></p>
<p><strong>॥ एकादशस्सर्गः ॥</strong></p>
<p><strong>अग्रतः प्रययौ रामस्सीता मध्ये सुमध्यमा।<br>
पृष्ठतस्तु धनुष्पाणिर्लक्ष्मणोऽनुजगाम ह॥१॥</strong></p>
<p><strong>तो पश्यमानौ विविधान् शैलप्रस्थान्वनानि च।<br>
नदीश्च विविधा रम्या जग्मतुस्सीतया सह॥२॥</strong></p>
<p><strong>सारसांश्चक्रवाकांश्च नदीपुलिनचारिणः।<br>
सरांसि च सपद्मानि युक्तानि जलजैः खगैः॥३॥</strong></p>
<p><strong>यूथबद्धांश्च पृषतान्मदोन्मत्तान्विषाणिनः।<br>
महिषांश्च वराहांश्च नागांश्च द्रुमवैरिणः॥४॥</strong></p>
<p><strong>ते गत्वा दूरमध्वानं लम्बमाने दिवाकरे।<br>
ददृशुस्सहिता रम्यं तटाकं योजनायतम्॥५॥</strong></p>
<p><strong>पद्मपुष्कर सम्बाधं गजयूथैरलङ्कृतम्।<br>
सारसैर्हसकादम्बैस्संकुलं जलचारिभिः॥६॥</strong></p>
<p><strong>प्रसन्नसलिले रम्ये तस्मिंत्सरसि शुश्रुवे।<br>
गीतवादित्रनिर्घोषो न तु कश्चन दृश्यते॥७॥</strong></p>
<p><strong>ततः कौतूहलाद्रामो लक्ष्मणश्च महाबलः।<br>
मुनि धर्मभृतं नाम प्रष्टुं समुपचक्रमे॥८॥</strong></p>
<p><strong>“इदमत्यद्भुतं श्रुत्वा सर्वेषां नो महामुने !।<br>
कौतूहलं महज्जातं किमिदं साधु कथ्यताम्॥९॥</strong></p>
<p><strong>वक्तव्यं यदि चेद्विप्र! नातिगुह्यमपि प्रभो !।”<br>
तेनैवमुक्तो धर्मात्मा राघवेण मुनिस्तदा॥१०॥</strong></p>
<p><strong>प्रभवं सरसः कृत्स्नमाख्यातुमुपचक्रमे।<br>
&ldquo;इदं पञ्चाप्सरोनाम तटाकं सार्वकालिकम्॥११॥</strong></p>
<p><strong>निर्मितं तपसा राम! मुनिना माण्डकर्णिना।<br>
सहि तेपे तपस्तीव्रं माण्डकर्णिर्महामुनिः॥१२॥</strong></p>
<p><strong>दशवर्षसहस्राणि वायुभक्षो जलाश्रयः।<br>
ततः प्रव्यथितास्सर्वे देवास्साग्निपुरोगमाः॥१३॥</strong></p>
<p><strong>अब्रुवन्वचनं सर्वे परस्परसमागताः।<br>
‘अस्माकं कस्यचित् स्थानमेष प्रार्थयते मुनिः॥१४॥’</strong></p>
<p><strong>इति संविग्नमनसस्सर्वे ते त्रिदिवौकसः।<br>
तत्र कर्तुं तपोविघ्नं देवैरसर्वैर्नियोजिताः॥१५॥</strong></p>
<p><strong>प्रधानाप्सरसः पञ्च विद्युच्चलितवर्चसः।<br>
अप्सरोभिस्ततस्ताभिर्मुनिर्दृष्टपरावरः ॥१६॥</strong></p>
<p><strong>नीतो मदनवश्यत्वं सुराणां कार्यसिद्धये।<br>
ताश्चैवाप्सरसः पञ्च मुनेः पत्नीत्वमागताः ॥१७॥</strong></p>
<p><strong>तटाके निर्मितं तासामस्मिन्नन्तर्हितं गृहम्।<br>
तथैवाप्सरसः पञ्च निवसन्त्यो यथासुखम् ॥१८॥</strong></p>
<p><strong>रमयन्ति तपोयोगान्मुनिं यौवनमास्थितम्।<br>
तासां संक्रीडमानानामेष वादित्रनिस्वनः ॥१९॥</strong></p>
<p><strong>श्रूयते भूषणोन्मिश्रो गीतशब्दो मनोहरः।”<br>
‘आश्चर्य’मिति तस्यैतद्वचनं भावितात्मनः ॥२०॥</strong></p>
<p><strong>राघवः प्रतिजग्राह सह भ्रात्रा महायशाः।<br>
एवं कथयमानस्य ददर्शाऽश्रममण्डलम् ॥२१॥</strong></p>
<p><strong>कुशचीरपरिक्षिप्तं ब्राह्म्यालक्ष्म्या समावृतम्।<br>
प्रविश्य सह वैदेह्या लक्ष्मणेन च राघवः ॥२२॥</strong></p>
<p><strong>उवास मुनिभिस्सर्वैः पूज्यमानो महायशाः।<br>
तथा तस्मिंत्स काकुत्स्थश्श्रीमत्याश्रममण्डले ॥२३॥</strong></p>
<p><strong>उषित्वा तु सुखं तत्र पूज्यमानो महर्षिभिः।<br>
जगाम चाश्रमांस्तेषां पर्यायेण तपस्विनाम् ॥२४॥</strong></p>
<p><strong>येषामुषितवान्पूर्वं सकाशे स महास्त्रवित्।<br>
क्वचित्परिदशान्मासानेकं संवत्सरं क्वचित् ॥२५॥</strong></p>
<p><strong>क्वचिच्चचतुरो मासान्पञ्चषट्चापरान्कचित्।<br>
अपरत्राधिकं मासादप्यर्धमधिकं क्वचित् ॥२६॥</strong></p>
<p><strong>त्रीन्मासानष्टमासांश्च राघवो न्यवसत्सुखम्।<br>
तथा संवसतस्तस्य मुनीनामाश्रमेषु वै ॥२७॥</strong></p>
<p><strong>रमतश्चानुकूल्येन ययुस्संवत्सरा दश।<br>
परिवृत्य च धर्मज्ञो राघवस्सहसीतया ॥२८॥</strong></p>
<p><strong>सुतीक्ष्णस्याश्रमं श्रीमान्पुनरेवाजगाम ह।<br>
स तमाश्रममासाद्य मुनिभिः प्रतिपूजितः ॥२९॥</strong></p>
<p><strong>तत्रापि न्यवसद्रामः किंचित्कालमरिन्दमः।<br>
तदाऽऽश्रमस्थो विनयात्कदाचित्तं महामुनिम् ॥३०॥</strong></p>
<p><strong>उपासीनस्स काकुत्स्थस्सुतीक्ष्णमिदमब्रवीत्।<br>
“अस्मिन्नरण्ये भगवानगस्त्यो मुनिसत्तमः ॥३१॥</strong></p>
<p><strong>वसतीति मया नित्यं कथाः कथयतां श्रुतम्।<br>
न तु जानामि तं देशं वनस्यास्य महत्तया ॥३२॥</strong></p>
<p><strong>कुत्राऽऽश्रमपदं पुण्यं महर्पेस्तस्य धीमतः।<br>
प्रसादात्तत्र सवतस्सानुजस्सह सीतया ॥३३॥</strong></p>
<p><strong>अगस्त्यमभिगच्छेयमभिवादयितुं मुनिम्।<br>
मनोरथो महानेष हृदि मे परिवर्तते ॥३४॥</strong></p>
<p><strong>यदहं तं मुनिवरं शुश्रूषेयमपि स्वयम्।<br>
इति रामस्य स मुनिश्श्रुत्वा धर्मात्मनो वचः ॥३५॥</strong></p>
<p><strong>सुतीक्ष्णः प्रत्युवाचेदं प्रीतो दशरथात्मजम्।<br>
“अहमप्येतदेव त्वां वक्तुकामस्सलक्ष्मणम् ॥३६॥</strong></p>
<p><strong>‘अगस्त्यमभिगच्छेति सीतया सह राघव!।’<br>
दिष्ट्यात्विदानीमर्थेऽस्मिंत्स्वयमेव ब्रवीषि माम् ॥३७॥</strong></p>
<p><strong>अहमाख्यामि ते वत्स! यत्रागस्त्यो महामुनिः।<br>
योजनान्याश्रमपदादस्मात्तथा चत्वारि वै ततः ॥३८॥</strong></p>
<p><strong>दक्षिणेन महान् श्रीमानगस्त्यभ्रातुराश्रमः।<br>
स्थलीप्राये वनोद्देशे पिप्पलीवनशोभिते ॥३९॥</strong></p>
<p><strong>बहुपुष्पफले रम्ये नानाशकुनिनादिते।<br>
पद्मिन्यो विविधास्तत्र प्रसन्नसलिलाश्शिवाः॥४०॥</strong></p>
<p><strong>हंसकारण्डवाकीर्णाश्चक्रवाकोपशोभिताः।<br>
तत्रैकां रजनीं व्युष्य प्रभाते राम ! गम्यताम् ॥४१॥</strong></p>
<p><strong>दक्षिणां दिशमास्थाय वनषण्डस्यपार्श्वतः।<br>
तत्रागस्त्याश्रमपदं गत्वा योजनमंतरा ॥४२॥</strong></p>
<p><strong>रमणीये वनोद्देशे बहुपादपसंवृते।<br>
रंस्यते तत्र वैदेही लक्ष्मणश्च सह त्वया ॥४३॥</strong></p>
<p><strong>स हि रम्यो वनोद्देशो बहुपादपसङ्कुलः।<br>
यदि बुद्धिः कृता द्रष्टुमगस्त्यं तं महामुनिम् ॥४४॥</strong></p>
<p><strong>अद्यैव गमने बुद्धि रोचयस्व महायशः!।&rdquo;<br>
इति रामो मुनेश्श्रुत्वा सहभ्रात्राऽभिवाद्य च ॥४५॥</strong></p>
<p><strong>प्रतस्थेऽगस्त्यमुद्दिश्य सानुजस्सह सीतया।<br>
पश्यन्वनानि रम्याणि पर्वतांश्चाभ्रसन्निभान् ॥४६॥</strong></p>
<p><strong>सरांसि सरितश्चैव पथि मार्गवशानुगाः।<br>
सुवीक्ष्णेनोपदिष्टेन गत्वा तेन पथा सुखम् ॥४७॥</strong></p>
<p><strong>इदं परमसंहृष्टो वाक्यं लक्ष्मणमब्रवीत्।<br>
“एतदेवाश्रमपदं नूनं तस्य महात्मनः ॥४८॥</strong></p>
<p><strong>अगस्त्यस्य मुनेर्भ्रातुर्दृश्यते पुण्यकर्मणः।<br>
यथा हि मे वनस्यास्य ज्ञाताः पथि सहस्रशः ॥४९॥</strong></p>
<p><strong>सन्नताः फलभारेण पुष्पभारेण च द्रुमाः।<br>
पिप्पलीनां च पक्वानां वनादस्मादुपागताः ॥५०॥</strong></p>
<p><strong>गन्धोऽयं पवनोत्क्षिप्तस्सहसा कटुकोदयः।<br>
तत्र तत्र च दृश्यन्ते संक्षिप्ताः काष्ठसंचयाः ॥५१॥</strong></p>
<p><strong>लूनाश्चपथि दृश्यन्ते दर्भा वैडूर्यवर्चसः।<br>
एतच्च वनमध्यस्थं कृष्णाभ्रशिखरोपमम् ॥५२॥</strong></p>
<p><strong>पावकस्याश्रमस्थस्य धूमाग्रंसम्प्रदृश्यते।<br>
विविक्तेषु च तीर्थेषु कृतस्नाना द्विजातयः ॥५३॥</strong></p>
<p><strong>पुष्पोपहारं कुर्वन्ति कुसुमैस्स्वयमार्जितैः।<br>
तत्सुतीक्ष्णस्य वचनं यथा सौम्य ! मया श्रुतम् ॥५४॥</strong></p>
<p><strong>अगस्त्यस्याऽऽश्रमो भ्रातुर्नूनमेष भविष्यति।<br>
निगृह्य तपसा मृत्युं लोकानां हितकाम्यया ॥५५॥</strong></p>
<p><strong>यस्य भ्रात्रा कृतेयं दिक्छरण्या पुण्यकर्मणा।<br>
इहैकदा किल क्रूरो वातापिरपि चेल्वलः ॥५६॥</strong></p>
<p><strong>भ्रातरौ सहितावास्तां ब्राह्मण महासुरौ।<br>
धारयन्ब्राह्मणं रूपमिल्वलः संस्कृतं वदन् ॥५७॥</strong></p>
<p><strong>आमन्त्रयति विप्रान् स्म श्राद्धमुद्दिश्य निर्घृणः।<br>
भ्रातरं संस्कृतं कृत्वा ततस्तं मेषरूपिणम् ॥५८॥</strong></p>
<p><strong>तान्द्विजान्भोजयामास श्राद्धदृष्टेन कर्मणा।<br>
ततो भुक्तवतां तेषां विप्राणाभिल्वलोऽब्रवीत् ॥५९॥</strong></p>
<p><strong>‘वातापे! निष्क्रमस्वे’ ति स्वरेण महता वदन्।<br>
ततो भ्रातुर्वचश्श्रुत्वा वातापिर्मेषवन्नदन् ॥६०॥</strong></p>
<p><strong>भित्त्वा भित्त्वा शरीराणि ब्राह्मणानां विनिष्पतत्।<br>
ब्राह्मणानां सहस्राणि तैरेवं कामरूपिभिः॥६१॥</strong></p>
<p><strong>विनाशितानि संहत्य नित्यशः पिशिताशनैः।<br>
अगस्त्येन तदा देवैः प्रार्थितेन महर्षिणा ॥६२॥</strong></p>
<p><strong>अनुभूय किल श्राद्धे भक्षितस्समहासुरः।<br>
तत ‘स्सम्पन्न’मित्युक्त्वा दत्त्वा हस्तोदकं ततः ॥६३॥</strong></p>
<p><strong>भ्रातरं &lsquo;निष्क्रमस्वे&rsquo;ति चेल्वलस्सोऽभ्यभाषत।<br>
स तं तथा भाषमाणं भ्रातरं विप्रघातिनम् ॥६४॥</strong></p>
<p><strong>अब्रवीत् प्रहसन्धीमानगस्त्यो मुनिसत्तमः।<br>
“कुतो निष्क्रमितुं शक्तिर्मया जीर्णस्य रक्षसः ॥६५॥</strong></p>
<p><strong>भ्रातुस्ते मेषरूपस्य गतस्य यमसादनम्।”<br>
अथ तस्य वचश्श्रुत्वा भ्रातुर्निधनसंश्रयम् ॥६६॥</strong></p>
<p><strong>प्रघर्षयितुमारेभे मुनिं क्रोधान्निशाचरः।<br>
सोऽभिद्रवन्मुनिश्रेष्ठं मुनिना दीप्ततेजसा ॥६७॥</strong></p>
<p><strong>चक्षुषाऽनलकल्पेन निर्दग्धो निधनं गतः।<br>
“तस्यायमाश्रमो भ्रातुस्तटाकवनशोभितः ॥६८॥</strong></p>
<p><strong>विप्रानुकम्पया येन कर्मेदं दुष्करं कृतम्।<br>
एवं कथयमानस्य तस्य सौमित्रिणा सह ॥६९॥</strong></p>
<p><strong>रामस्यास्तं गतस्सूर्यस्सन्ध्याकालोऽभ्यवर्तत।<br>
उपास्य पश्चिमां सन्ध्यां सहभ्रात्रा यथाविधि ॥७०॥</strong></p>
<p><strong>प्रविवेशाऽश्रमपदं तमृषिं सोऽभ्यवादयत्।<br>
सम्यक्प्रतिगृहीतश्च मुनिना तेन राघवः ॥७१॥</strong></p>
<p><strong>न्यवसत्तां निशामेकां प्राश्य मूलफलानि च।<br>
तस्यां राज्यां व्यतीतायां विमले सूर्यमण्डले ॥७२॥</strong></p>
<p><strong>भ्रातरं तमगस्त्यस्य ह्यामन्त्रयत राघवः।<br>
“अभिवादये त्वां भगवन् ! सुखमध्युषितो निशाम् ॥७३॥</strong></p>
<p><strong>आमन्त्रये त्वां गच्छामि गुरुं ते द्रष्टुमग्रजम्।”<br>
‘गम्यता’मिति तेनोक्तो जगाम रघुनन्दनः ॥७४॥</strong></p>
<p><strong>यथोद्दिष्टेन मार्गेण वनं तच्चावलोकयन्।<br>
नीवारान्पनसांस्तालांस्तिनिशान्वञ्जुलान्धवान् ॥७५॥</strong></p>
<p><strong>चिरिबिल्वान्मधूकांश्च विल्वानपि च तिन्दुकान्।<br>
पुष्पितान्पुष्पिताग्राभिर्लताभिरनुवेष्टितान् ॥७६॥</strong></p>
<p><strong>ददर्श रामश्शतशस्तत्र कान्तारपादपान्।<br>
हस्तिहस्तैर्विंमृदितान्वानरैरुपशोभितान् ॥७७॥</strong></p>
<p><strong>मत्तैरशकुनिसंघैश्च शतशश्च प्रणादितान्।<br>
ततोऽब्रवीत्समीपस्थं रामो राजीवलोचनः ॥७८॥</strong></p>
<p><strong>पृष्ठतोऽनुगतं वीरं लक्ष्मणं लक्ष्मिवर्धनम्।<br>
“स्निग्धपत्रा यथा वृक्षा यथा क्षान्ता मृगद्विजाः ॥७९॥</strong></p>
<p><strong>आश्रमो नातिदूरस्थो महर्षेर्भावितात्मनः।<br>
अगस्त्य इति विख्यातो लोके स्वेनैव कर्मणा ॥८०॥</strong></p>
<p><strong>आश्रमो दृश्यते तस्य परिश्रान्तश्रमापहः।<br>
प्राज्यधूमाकुलवनश्चीरमालापरिष्कृतः ॥८१॥</strong></p>
<p><strong>प्रशान्तमृगयूथश्च नानाशकुनिनादितः।<br>
[निगृह्य तरसा मृत्युं लोकानां हितकाम्यया ॥८२॥</strong></p>
<p><strong>दक्षिणा दिक्कृता येन शरण्या पुण्यकर्मणा]।<br>
तस्येदमाश्रमपदं प्रभावाद्यस्य राक्षसैः ॥८३॥</strong></p>
<p><strong>दिगियं दक्षिणा त्रासाद्दृश्यते नोपभुज्यते।<br>
यदाप्रभृति चाक्रान्ता दिगियं पुण्यकर्मणा ॥८४॥</strong></p>
<p><strong>तदाप्रभृति निर्वैराः प्रशान्ता रजनीचराः।<br>
नाम्ना चायंभगवतो दक्षिणा दिक्प्रदक्षिणा ॥८५॥</strong></p>
<p>प्रथिता त्रिषु लोकेषु दुर्धर्षा क्रूरकर्मभिः।<br>
मार्ग निरोद्धुं</p>
<p>निरतो भास्करस्याचलोत्तमः ॥८६॥</p>
<p><strong>निदेशं पालयन्यस्य विन्ध्यश्शैलो न वर्धते।<br>
अयं दीर्घायुषस्तस्य लोके विश्रुतकर्मणः ॥८७॥</strong></p>
<p><strong>अगस्त्यस्याऽश्रमश्रीमान्विनीतजनसेवितः।<br>
एष लोकार्चितस्साधुर्हिते नित्यरतस्सताम् ॥८८॥</strong></p>
<p><strong>अस्मानभिगतानेष श्रेयसा योजयिष्यति।<br>
आराधयिष्याम्यत्राहमगस्त्यं तं महामुनिम् ॥८९॥</strong></p>
<p><strong>शेषं च वनवासस्य सौम्य ! वत्स्याम्यहं प्रभो!।<br>
अत्र देवास्सगन्धर्वास्सिद्धाश्च परमर्षयः ॥९०॥</strong></p>
<p><strong>अगस्त्यं नियताहारं सततं पर्युपासते।<br>
नात्र जीवेन्मृषावादी क्रूरो वा यदि वा शठः ॥९१॥</strong></p>
<p><strong>नृशंसः कामवृत्तो वा मुनिरेष तथाविधः<br>
अत्र देवाश्च यक्षाश्च नागाश्च पतगैस्सह ॥९२॥</strong></p>
<p><strong>वसन्ति नियताहारा धर्ममाराधयिष्णवः।<br>
अत्र सिद्धा महात्मानो विमानस्सूर्यसन्निभैः ॥९३॥</strong></p>
<p><strong>त्यक्तदेहा नवैर्दैहैस्स्वर्याताः परमर्षयः।<br>
यक्षत्वममरत्वं च राज्यानि विविधानि च ॥९४॥</strong></p>
<p><strong>अत्र देवाः प्रयच्छन्ति भूतैराराधिताश्शुभैः।<br>
आगताः स्माऽऽश्रमपदं सौमित्रे ! प्रविशामतः ॥९५॥</strong></p>
<p><strong>निवेदयेह मां प्राप्तमृषये सीतया सह ॥</strong></p>
<p><strong>इति श्रीमदारण्यकाण्डे एकादशस्सर्गः ॥</strong></p>
<p><strong>—————</strong></p>
<p><strong>॥ द्वादशस्सर्गः ॥</strong></p>
<p><strong>स प्रविश्याऽऽश्रमपदं लक्ष्मणो राघवानुजः।<br>
अगस्त्यशिष्यमासाद्य वाक्यमेतदुवाचह ॥१॥</strong></p>
<p><strong>राजा दशरथोनाम ज्येष्ठस्तस्य सुतो बली।<br>
रामः प्राप्तो मुनिं द्रष्टुं भार्यया सह सीतया ॥२॥</strong></p>
<p><strong>लक्ष्मणोनाम तस्याहं भ्राता त्ववरजो हितः।<br>
अनुकूलश्च भक्तश्च यदि ते श्रोत्रमागतः ॥३॥</strong></p>
<p><strong>ते वयं वनमत्युग्रं प्रविष्टाः पितृशासनात्।<br>
द्रष्टुमिच्छामहे सर्वे भगवन्तं निवेद्यताम् ॥४॥”</strong></p>
<p><strong>तस्य तद्वचनं श्रुत्वा लक्ष्मणस्य तपोधनः।<br>
‘तथे’त्युक्त्वाऽग्निशरणं प्रविवेश निवेदितुम् ॥५॥</strong></p>
<p><strong>स प्रविश्य मुनिश्रेष्ठं तपसा दुष्प्रधर्षणम्।<br>
कृताञ्जलिरुवाचेदं रामागमनमञ्जसा ॥६॥</strong></p>
<p><strong>यथोक्तं लक्ष्मणेनैव शिष्योऽगस्त्यस्य सम्मतः।<br>
“पुत्रौ दशरथस्येमौ रामो लक्ष्मण एव च ॥७॥</strong></p>
<p><strong>प्रविष्टावाऽश्रमपदं सीतया सह भार्यया।<br>
द्रष्टुं भवन्तमायातौ शुश्रूषार्थमरिन्दमौ ॥८॥</strong></p>
<p><strong>यदत्रानन्तरं तत्त्वमाज्ञापयितुमर्हसि।”<br>
ततशिशष्यादुपश्रुत्य प्राप्तं रामं सलक्ष्मणम् ॥९॥</strong></p>
<p><strong>वैदेहीं च महाभागामिदं वचनमब्रवीत्।<br>
“दिष्ट्या रामश्चिरस्याद्य द्रष्टुं मां समुपागतः ॥१०॥</strong></p>
<p><strong>मनसा काङ्क्षितं ह्यस्य मयाप्यागमनं प्रति।<br>
गम्यतां सत्कृतो रामस्सभार्यस्सहलक्ष्मणः ॥११॥</strong></p>
<p><strong>प्रवेश्यतां समीपं में किं चासौ न प्रवेशितः।”<br>
एवमुक्तस्तु मुनिना धर्मज्ञेन महात्मनः ॥१२॥</strong></p>
<p><strong>अभिवाद्याब्रवीच्छिष्य ‘स्तथे’ ति नियताञ्जलिः।<br>
ततो निष्क्रम्य सम्भ्रान्तश्शिष्यो लक्ष्मणमब्रवीत् ॥१३॥</strong></p>
<p><strong>“क्वासौ रामो मुनिं द्रष्टुमेतु प्रविशतु स्वयम्।”<br>
ततो गत्वाऽऽश्रमद्वारं शिष्येण सहलक्ष्मणः ॥१४॥</strong></p>
<p><strong>दर्शयामास काकुत्स्थं सीतां च जनकात्मजाम्।<br>
तं शिष्यः प्रश्रितो वाक्यमगस्त्यवचनं ब्रुवन् ॥१५॥</strong></p>
<p><strong>प्रावेशयद्यथान्यायं सत्कारार्हं सुसत्कृतम्।<br>
प्रविवेश ततो रामस्सीतया सहलक्ष्मणः ॥१६॥</strong></p>
<p><strong>प्रशान्तहरिणाकीर्णमाश्रमं ह्यवलोकयन्।<br>
स तत्र ब्रह्मणः स्थानमग्नेः स्थानं तथैव च ॥१७॥</strong></p>
<p><strong>विष्णोः स्थानं महेन्द्रस्य स्थानं चैव विवस्वतः।<br>
सोमस्थानं भगस्थानं स्थानं कौबेरमेव च ॥१८॥</strong></p>
<p><strong>धातुर्विधातुः स्थाने च वायोः स्थानं तथैव च।<br>
नागराजस्य च स्थानमनन्तस्य महात्मनः ॥१९॥</strong></p>
<p><strong>स्थानं तथैव गायत्र्या वसूनां स्थानमेव च।<br>
स्थानं च पाशहस्तस्य वरुणस्य महात्मनः ॥२०॥</strong></p>
<p><strong>कार्तिकेयस्य च स्थानं धर्मस्थानं च पश्यति।<br>
ततश्शिष्यैः परिवृतो मुनिरप्याभिनिष्पतत् ॥२१॥</strong></p>
<p><strong>तं ददर्शाग्रतो रामो मुनीनां दीप्ततेजसाम्।<br>
अब्रवीद्वचनं वीरो लक्ष्मणं लक्ष्मिवर्धनम् ॥२२॥</strong></p>
<p><strong>“एष लक्ष्मण! निष्कामत्यगस्त्यो भगवानृषिः।<br>
औदार्येणावगच्छामि निधानं तपसामिमम् ॥२३॥</strong></p>
<p><strong>एवमुक्त्वा महाबाहुरगस्त्यं सूर्यवर्चसम्।<br>
जग्राह परमप्रीतस्तस्य पादौ परन्तपः ॥२४॥</strong></p>
<p><strong>अभिवाद्य तु धर्मात्मा तस्थौ रामः कृताञ्जलिः।<br>
सीतया सह वैदेह्या तदा रामस्सलक्ष्मणः ॥२५॥</strong></p>
<p><strong>प्रतिजग्राह काकुत्स्थमर्चयित्वासनोदकैः।<br>
कुशलप्रश्नमुक्त्वा च ‘ह्यास्यता’ मिति चाब्रवीत् ॥२६॥</strong></p>
<p><strong>अग्निं हुत्वा प्रदायार्घ्यमतिथीन्प्रतिपूज्य च।<br>
वानप्रस्थेन धर्मेण स तेषां भोजनं ददौ ॥२७॥</strong></p>
<p><strong>प्रथमं चोपविश्याथ धर्मज्ञो मुनिपुङ्गवः।<br>
उवाच राममासीनं प्राञ्जलिं धर्मकोविदम् ॥२८॥</strong></p>
<p><strong>अग्निं हुत्वा प्रदायार्घ्यमतिथिं प्रतिपूजयेत्।<br>
अन्यथा खलु काकुत्स्थ ! तपस्वी समुदाचरन् ॥२९॥</strong></p>
<p><strong>दुस्साक्षीव परे लोके स्वानि मांसानि भक्षयेत्।<br>
राजा सर्वस्य लोकस्य धर्मचारी महारथः ॥३०॥</strong></p>
<p><strong>पूजनीयश्च मान्यश्च भवान्प्राप्तः प्रियातिथिः।”<br>
एवमुक्त्वा फलैर्मूलैः पुष्पैरन्यैश्च राघवम् ॥३१॥</strong></p>
<p><strong>पूजयित्वा यथाकामं पुनरेव ततोऽब्रवीत्।<br>
“इदं दिव्यं महच्चापं हेमरत्नविभूषितम् ॥३२॥</strong></p>
<p>वैष्णवं पुरुषव्याघ्र! निर्मितं विश्वकर्मणा।<br>
अमोघसूर्यसङ्काशो ब्रह्मदत्तश्शरोत्तमः ॥३३॥</p>
<p>दत्तौ मम महेन्द्रेण तूणी चाक्षयसायकौ।<br>
संपूर्णौ निशितैर्बाणैर्ज्वलद्भिरिव पावकैः ॥३४॥</p>
<p>महारजतकोशोऽयमसिर्हेमविभूषितः।<br>
अनेन धनुषा राम ! हत्वा संख्ये महासुरान् ॥३५॥</p>
<p>आजहार श्रियं दीप्तां पुरा विष्णुर्दिवौकसाम्।<br>
तद्धनुस्तौ च तूणीरौ शरं खड्गं च मानद! ॥३६॥</p>
<p>जयाय प्रतिगृह्णीष्व वज्रं वज्रधरो यथा।”<br>
एवमुक्त्वा महातेजास्समस्तं तद्वरायुधम् ॥<br>
दत्त्वा रामाय भगवानगस्त्यः पुनरब्रवीत् ॥</p>
<p><strong>इति श्रीमदारण्यकाण्डे द्वादशस्सर्गः ॥</strong></p>
<p>—————</p>
<p><strong>॥ त्रयोदशस्सर्गः ॥</strong></p>
<p>राम ! प्रीतोऽस्मि भद्रं ते परितुष्टोऽस्मि लक्ष्मण !।<br>
अभिवादयितुं यन्मां प्राप्तौ स्थस्सह सीतया ॥१॥</p>
<p>अध्वश्रमेण वां खेदो बाधते प्रचुरश्रमः।<br>
व्यक्तमुत्कण्ठते चापि मैथिली जनकाऽऽत्मजा ॥२॥</p>
<p>एषा हि सुकुमारी च दुःखैश्च न विमानिता।<br>
प्राज्यदोषं वनं प्राप्ता भर्तृस्नेहप्रचोदिता ॥३॥</p>
<p>यथैषा रमते राम! इह सीता तथा कुरु।<br>
दुष्करं कृतवत्येष वने त्वामनुगच्छती ॥४॥</p>
<p><strong>एषा हि प्रकृतिः स्त्रीणामासृष्टे रघुनन्दन!।<br>
समस्थमनुरज्यन्ति विषमस्थं त्यजन्ति च ॥५॥</strong></p>
<p><strong>शतह्रदानां लोलत्वं शस्त्राणां तीक्ष्णतां तथा।<br>
गरुडानिलयोश्शैघ्र्यमनुगच्छन्ति योषितः ॥६॥</strong></p>
<p><strong>इयं तु भवतो भार्या दोषैरेतैर्विवर्जिता।<br>
श्लाघ्या च व्यपदेश्या च यथा देवी ह्यरुन्धती ॥७॥</strong></p>
<p><strong>अलङ्कृतोऽयं देशश्च यत्र सौमित्रिणा सह।<br>
वैदेह्या चानया राम! वत्स्यसि त्वमरिन्दम! ॥८॥</strong></p>
<p><strong>[एवमुक्त्वा महाबाहुमगस्त्यः पुनरब्रवीत्।”<br>
“सुखं स्वप महाबाहो! सीतया सहलक्ष्मणः ॥९॥</strong></p>
<p><strong>रविरस्तं गतस्सौम्य ! सन्ध्याकालोऽभ्युपागतः।<br>
एते निशाचरा राम ! निलीना मृगपक्षिणः ॥१०॥</strong></p>
<p><strong>नगाग्रेषु भृशं लीना दृश्यन्ते सुसमाहिताः।<br>
नैशेन तमसा व्याप्तमप्रकाशं नभस्स्थलम् ॥११॥”</strong></p>
<p><strong>एवमुक्तो महाबाहुरगस्त्येन महात्मना।<br>
उपास्य पश्चिमां सन्ध्यां रामस्सौमित्रिणा सह ॥१२॥</strong></p>
<p><strong>अभिवाद्य महात्मानमगस्त्यमृषिसत्तमम्।<br>
सुष्वाप रजनीं तां तु पूजितः परमर्षिणा॥१३॥</strong></p>
<p><strong>सुखोषितस्तदा रामस्सन्ध्यामन्वास्य सानुजः।<br>
कृत्वा पौर्वाह्निकं तस्थौ स्नातो हुतहुताशनः ॥१४॥</strong></p>
<p><strong>लक्ष्मणेन सहभ्रात्रा सीतया च परन्तपः।<br>
उपागमदमेयात्मा ह्यगस्त्यं सूर्यवर्चसम् ॥१५॥</strong></p>
<p><strong>स दृष्ट्वा राघवं श्रीमानगस्त्यस्संयताञ्जलिम्।<br>
प्रतिपूज्य यथान्यायमिदं वचनमब्रवीत् ॥१६॥</strong></p>
<p><strong>“कच्चित्सुखं निशा राम! व्यतीता रघुनन्दन!।<br>
तव सभ्रातृभार्यस्य ममाश्रमपदे विभो?॥१७॥”</strong></p>
<p><strong>एवमुक्तस्ततो रामः प्रत्युवाच कृताञ्जलिः।<br>
“मानिताः स्म यथान्यायं त्वया पूज्येन पूजिताः ॥१८॥</strong></p>
<p><strong>शयनासनयानेन भोजनाच्छादनैश्शुभैः।<br>
राज्ञो दशरथस्यैव पुरे चान्तःपुरे यथा ॥१९॥</strong></p>
<p><strong>सुखोषिताः स्म भगवं ! त्सर्वकामैरुपस्कृताः।”<br>
उपविश्याप्यगस्त्यस्तु ‘निषीदध्व’मुवाचह ॥२०॥</strong></p>
<p><strong>सर्वानेवाभ्यनुज्ञाप्य ये तत्रासंत्सहागताः।<br>
सुखोपविष्टे रामे तु सहसीते सलक्ष्मणे ॥२१॥</strong></p>
<p><strong>स तेन ऋषिसंघेन अगस्त्यो वाक्यमब्रवीत्।<br>
कालोऽयं गतभूयिष्ठो यः कालस्तव राघव! ॥२२॥</strong></p>
<p><strong>समयो यो नरेन्द्रेण कृतो दशरथेन ते।<br>
तीर्णप्रतिज्ञः काकुत्स्थ ! सुखं राज्ये निवत्स्यसि ॥२३॥</strong></p>
<p><strong>धन्यस्ते जनको राम! स राजा रघुनन्दन!।<br>
यस्त्वया ज्येष्ठपुत्रेण ययातिरिव तारितः ॥२४॥]</strong></p>
<p><strong>एवमुक्तस्स मुनिना राघवस्संयताञ्जलिः।<br>
उवाच प्रश्रितं वाक्यमृषिं दीप्तमिवानलम् ॥२५॥</strong></p>
<p><strong>“धन्योऽस्म्यनुगृहीतोऽस्मि यस्य मे मुनिपुङ्गवः।<br>
गुणैस्सभ्रातृभार्यस्य वरदः परितुष्यति ॥२६॥”</strong></p>
<p><strong>[न मया तारितो राजा स्वगुणैरेव तारितः।<br>
स्वर्गं दशरथः प्राप्तस्स्वकृतैः पूर्वकर्मभिः ॥२७॥</strong></p>
<p><strong>अयं देशो हि निखिलस्सर्व एव महातपः।<br>
अशरण्यश्शरण्योऽभूद्यथैव विनिवेशितः ॥२८॥</strong></p>
<p><strong>तदाख्याह्यर्थंतत्त्वेन परं कौतूहलं मम।”<br>
श्रुत्वा तु वचनं तस्य रामस्य मधुराक्षरम् ॥२९॥</strong></p>
<p><strong>प्रत्युवाच ततो राममगस्त्यो भगवानृषिः।<br>
“शृणु राघव तत्त्वेन देशस्यास्य यथातथम् ॥३०॥</strong></p>
<p><strong>दण्डकेन परित्यक्तोह्ययं देशो महात्मना।<br>
भार्गवस्य च शापेन निर्मनुष्यमृगोऽभवत् ॥३१॥</strong></p>
<p><strong>वृक्षगुल्मलताहीनं तापसैरपि वर्जितम्।<br>
कान्तारमभवत्तात! घोरं परमदारुणम् ॥३२॥</strong></p>
<p><strong>योजनानां सहस्रं तु विन्ध्यपादस्य दक्षिणे।<br>
नात्र वर्षति पर्जन्यो नापि वाति सुखोऽनिलः ॥३३॥</strong></p>
<p><strong>रूक्षं प्रतिभयं घोरमासीद्धूमाकुलं वनम्।<br>
बहून्यब्दसहस्राणि इदमासीदनाकुलम् ॥३४॥</strong></p>
<p><strong>गन्धर्वैऋषिसंघैश्च देवैश्च परिवर्जितम्।<br>
कस्यचित्त्वथ कालस्य दैवयोगादहं नृप! ॥३५॥</strong></p>
<p><strong>हिमवच्छिखराच्छ्वेतादिह प्राप्तोऽस्मि मानद !।<br>
ततो मया समानीतः पर्जन्यो जलदैस्सह ॥३६॥</strong></p>
<p><strong>स्वच्छन्दवर्षस्सकृतः कंचित्कालमरिन्दम !।<br>
यमस्य चैव चारास्तु बहून्यब्दशतानि वै ॥३७॥</strong></p>
<p><strong>तेजसा मृत्युदूताश्च व्याधयश्च निराकृताः।<br>
हिमवत्पादजा वृक्षाश्चिन्तिता मनसा गताः ॥३८॥</strong></p>
<p><strong>प्रवृत्ताश्च पुनर्नद्यः फुल्लपङ्कजमण्डिताः।<br>
तटाकानि सुरम्याणि सरितश्च सरांसि च ॥३९॥</strong></p>
<p><strong>नीरजस्कं सुगन्धं च सुखशीतजलानिलम्।<br>
प्रवृत्तवनषण्डाढ्यं स्फीतसस्यसमाकुलम् ॥४०॥</strong></p>
<p><strong>अचिरेणाभवद्रम्यमृषिसङ्घानुसेवितम्।<br>
केवलं त्वभिशापेन तस्यैव रघुनन्दन ! ॥४१॥</strong></p>
<p><strong>सोपद्रवमिवाप्येतद्राक्षसैः क्रूरकर्मभिः।<br>
यदाप्रभृति चासि त्वं चित्रकूटमुपागतः ॥४२॥</strong></p>
<p><strong>तदाप्रभृति रक्षांसि विप्रकुर्वन्ति तापसान्।<br>
ऋषीणामभयं वीर! दातुमर्हसि मानद! ॥४३॥</strong></p>
<p><strong>अस्माद्धि कारणाद्राम ! दण्डकारण्यवासिनाम्।<br>
त्राणार्थमिह सम्प्राप्तस्त्रातुमर्हसि नो भवान् ॥४४॥</strong></p>
<p><strong>समर्थोह्यसि काकुत्स्थ ! त्रैलोक्यस्यापि रक्षणे।<br>
किं पुनर्वीर ! रक्षांसि द्विजमन्युहतानि वै ॥४५॥</strong></p>
<p><strong>इदमिक्ष्वाकुपुत्रेण दण्डकेन महाबल !।<br>
देशो निराकृतो राम ! शापदोषेण राघव ! ॥४६॥</strong></p>
<p><strong>दण्डकारण्यमखिलं दर्शनादेव पालितम्।<br>
शापस्यान्ताय काकुत्स्थ! प्राप्तस्त्वमरिसूदन ! ॥४७॥</strong></p>
<p><strong>सत्वमद्य पुरावृत्तैः पितृभिश्च निराकृतम्।<br>
तारयस्व महाभाग! दण्डकारण्यमद्य वै ॥४८॥</strong></p>
<p><strong>यस्य दोषादिदं राम! दण्डकारण्यमुच्यते।”<br>
एवमुक्तस्तदा रामः प्रत्युवाच महामुनिम् ॥४९॥</strong></p>
<p><strong>[“आश्चर्यमिदमांख्यातं देशस्यास्य यथातथम्। ]<br>
किंतु व्यादिश मे देशं सोदकं बहुकाननम् ॥५०॥</strong></p>
<p><strong>यत्राऽऽश्रमपदं कृत्वा वसेयं निरतस्सुखम्।”<br>
ततोऽब्रवीन्मुनिश्रेष्ठश्श्रुत्वा रामस्य तद्वचः ॥५१॥</strong></p>
<p><strong>ध्यात्वा मुहूर्त धर्मात्मा धीरो धीरतरं वचः।<br>
“इतो द्वियोजने तात! बहुमूलफलोदकः ॥५२॥</strong></p>
<p><strong>देशो बहुमृगश्श्रीमान्पञ्चवट्यभिविश्रुतः।<br>
तत्र गत्वाऽऽश्रमपदं कृत्वा सौमित्रिणा सह ॥५३॥</strong></p>
<p><strong>रंस्यसे त्वं पितुर्वाक्यं यथोक्तमनुपालयन्।<br>
कालोऽयं गतभूयिष्ठो यः कालस्तव राघव! ॥५४॥</strong></p>
<p><strong>समयो यो नरेन्द्रेण कृतो दशरथेन ते।<br>
तीर्णप्रतिज्ञः काकुत्स्थ! सुखं राज्ये निवत्स्यसि ॥५५॥</strong></p>
<p><strong>धन्यस्ते जनको राम! स राजा रघुनन्दन!।<br>
यस्त्वया ज्येष्ठपुत्रेण ययातिरिव तारितः ॥ ५६॥</strong></p>
<p><strong>विदितो ह्येष वृत्तान्तो मम सर्वस्तवानघ!।<br>
तपसश्च प्रभावेन स्नेहाद्दशरथस्य च ॥५७॥</strong></p>
<p><strong>हृदयस्थश्च ते छन्दो विज्ञातस्तपसा मया।<br>
इह वासं प्रतिज्ञाय मया सह तपोवने ॥५८॥</strong></p>
<p><strong>[वसन्तं त्वां जनास्सर्वे ज्ञास्यन्ति रघुनन्दन !।]<br>
अतश्च त्वामहंब्रूमि ‘गच्छ पञ्चवटी’ मिति ॥५९॥</strong></p>
<p><strong>सहि रम्यो वनोद्देशो मेथिली तत्र रंस्यते।<br>
स देशश्लाघनीयश्च नातिदूरे च राघव! ॥६०॥</strong></p>
<p><strong>गोदावर्यास्समीपे च मैथिली तत्र रंस्यते।<br>
प्राज्यमूलफलश्चैव नानाद्विजगणायुतः ॥६१॥</strong></p>
<p><strong>विविक्तश्च महाबाहो ! पुण्यो रम्यस्तथैवच।<br>
भवानपि सदारश्च शक्तश्च परिरक्षणे ॥६२॥</strong></p>
<p><strong>अपि चात्र वसन्राम! तापसान्पालयिष्यसि।<br>
एतदालक्ष्यते वीर! मधूकानां महद्वनम् ॥६३॥</strong></p>
<p><strong>उत्तरेणास्य गन्तव्यं न्यग्रोधमभिगच्छता।<br>
ततः स्थलमुपारुह्य पर्वतस्याविदूरतः ॥६४॥</strong></p>
<p><strong>ख्यातः पञ्चवटीत्येव नित्यपुष्पितकाननः।”<br>
अगस्त्येनैवमुक्तस्तु रामस्सौमित्रिणा सह ॥६५॥</strong></p>
<p><strong>सत्कृत्याऽऽमन्त्रयामास तमृषिं सत्यवादिनम्।<br>
तौ तु तेनाभ्यनुज्ञातौ कृतपादाभिवन्दनौ ॥६६॥</strong></p>
<p><strong>तदाश्रमात्पञ्चवटींजग्मतुस्सह सीतया।<br>
गृहीतचापौ तु नराधिपात्मजौ विषक्ततूणौ समरेष्वकातरौ।<br>
यथोपदिष्टेन पथा महर्षिणा प्रजग्मतुः पञ्चवर्टी समाहितौ ॥६७॥</strong></p>
<p><strong>इति श्रीमदारण्यकाण्डे त्रयोदशस्सर्गः ॥</strong></p>
<p><strong>—————</strong></p>
<p><strong>॥ चतुर्दशस्सर्गः ॥</strong></p>
<p><strong>अथ पञ्चवटींगच्छन्नन्तरा रघुनन्दनः।<br>
आससाद महाकायं गृध्रंभीमपराक्रमम् ॥१॥</strong></p>
<p><strong>तं दृष्ट्वा तौ महाभागौ वटस्थं रामलक्ष्मणौ।<br>
मेनाते राक्षसं पक्षिंब्रुवाणौ ‘को भवा’निति ॥२॥</strong></p>
<p><strong>स तौ मधुरया वाचा सौम्यया प्रीणयन्निव।<br>
उवाच ‘वत्स ! मां विद्धि वयस्यं पितुरात्मनः ॥३॥’</strong></p>
<p><strong>स तं पितृसखंबुद्ध्वापूजयामास राघवः।<br>
स तस्याकुलमव्यग्रमथपप्रच्छ नाम च ॥४॥</strong></p>
<p><strong>रामस्य वचनं श्रुत्वा सर्वभूतसमुद्भवम्।<br>
आचचक्षे द्विजस्तस्मै कुलमात्मानमेव च॥५॥</strong></p>
<p><strong>“पूर्वकाले महाबाहो ! ये प्रजापतयोऽभवन्।<br>
तान्मे निगदतस्सर्वानादितशृणु राघव ! ॥६॥</strong></p>
<p><strong>कर्दमः प्रथमस्तेषां विक्रीतस्तदनन्तरः।<br>
शेषश्च संश्रयश्चैव बहुपुत्रश्च वीर्यवान् ॥७॥</strong></p>
<p><strong>स्थाणुर्मरीचिरत्रिश्च ऋतुश्चैव महाबलः।<br>
पुलस्त्यश्चाङ्गिराश्चैव प्रचेता पुलहस्तथा ॥८॥</strong></p>
<p><strong>दक्षो विवस्वानपरोऽरिष्टनेमिश्च राघव!।<br>
काश्यपश्च महातेजास्तेषामासीच्चपश्चिमः ॥९॥</strong></p>
<p><strong>प्रजापतेस्तु दक्षस्य बभूवुरिति विश्रुतम्।<br>
षष्टिर्दुहितरो राम! यशस्विन्यो महायशः ॥१०॥</strong></p>
<p><strong>काश्यपः प्रतिजग्राह तासामष्टौ सुमध्यमाः।<br>
[अङ्गिरास्त्वपरा! राम कन्याः प्रत्यग्रहीत्तदा ॥११॥</strong></p>
<p><strong>अदितिं च दितिं चैव दुनुमव्यथ कालिकाम्।<br>
ताम्रां क्रोधवशां चैव मनुं चाप्यनलामपि ॥१२॥</strong></p>
<p><strong>तास्तु कन्यास्ततः प्रीतः कश्यपः पुनरब्रवीत्।<br>
“पुत्रांस्त्रैलोक्यभर्तॄन्वै जनयिष्यथ मत्समान् ॥१३॥”</strong></p>
<p><strong>अदितिस्तन्मना राम ! दितिश्च मनुजर्षभ !।<br>
कालिका च महाबाहो! शेषास्त्वमनसोऽभवन् ॥१४॥</strong></p>
<p><strong>अदित्यां जज्ञिरे देवास्त्रयस्त्रिंशदरिन्दम !।<br>
आदित्या वसवो रुद्रा ह्यश्विनौ च परन्तप ॥१५॥</strong></p>
<p><strong>दितिस्त्वजनयत्पुत्रान्ं दैत्यांस्तात यशस्विनः।<br>
तेषामियं वसुमती पुरासीत्सवनार्णवा ॥१६॥</strong></p>
<p><strong>दनुस्त्वंजनयत्पुत्रम श्वमीवमरिन्दम !।<br>
नरक कालकं चैव कालिकापि व्यजायत ॥१७॥</strong></p>
<p><strong>क्रोञ्चीं भासीं तथा श्येनीं धृतराष्ट्रीं तथा शुकीं।<br>
ताम्रापि सुषुवे कन्याः पञ्चैता लोकविश्रुताः ॥१८॥</strong></p>
<p><strong>उलूकान् जनयत्क्रौञ्चींभासी भासान्व्यजायत।<br>
श्येनी श्येनांश्च गृध्रांश्च व्यजायत सुतेजसः ॥१९॥</strong></p>
<p><strong>धृतराष्ट्री तु हंसांश्च कलहंसांश्च सर्वशः।<br>
चक्रवाकांश्चभद्रं ते विजज्ञे सापि भामिनी ॥२०॥</strong></p>
<p><strong>शुकी न तां विजज्ञे तु नताया विनता सुता।<br>
दश क्रोधवशा राम! विजज्ञे ह्यात्मसम्भवाः ॥२१॥</strong></p>
<p><strong>मृगीं च मृगमन्दां च हरीं भद्रमदामपि।<br>
मातङ्गीमपि शार्दूलां श्वेतां च सुरभिं तथा ॥२२॥</strong></p>
<p><strong>सर्वलक्षणसम्पन्नां सुरसां कद्रुकामपि।<br>
अपत्यं तु मृगास्सर्वे मृग्या नरवरोत्तम ! ॥२३॥</strong></p>
<p>ऋक्षाश्चमृगमन्दायास्सृमराश्चमरास्तथा।<br>
हर्याश्चहरयोऽपत्यं वानराश्च तरस्विनः ॥२४॥</p>
<p>ततस्त्विरावतीं नाम जज्ञे भद्रमदा सुताम्।<br>
तस्यास्त्वैरावतः पुत्रो लोकनाथो महागजः ॥२५॥</p>
<p>मातंग्यास्त्वथ मातङ्गा अपत्यं मनुजर्षभ !।<br>
गोलाङ्गूलांश्च शार्दूली व्याघ्रांश्चाजनयत्सुतान् ॥२६॥</p>
<p>दिशागजांश्च काकुत्स्थ! श्वेताप्यजनयत्सुतान्।<br>
ततो दुहितरौ राम! सुरभिर्द्वे व्यजायत ॥२७॥</p>
<p>रोहिणीं नाम भद्रं ते गन्धर्वींच यशस्विनीम्।<br>
रोहिण्यजनयद्गाव गन्धर्वी वाजिनस्सुतान् ॥२८॥</p>
<p>सुरसा जनयन्नागान्राम! कद्रूस्तु पन्नगान्।<br>
मनुर्मनुष्यान् जनयद्राम! पुत्रान्यशस्विनः ॥२९॥</p>
<p>ब्राह्मणान्क्षत्रियान्वैश्यान् शूद्रांश्च मनुजर्षभ !।<br>
सर्वान्पुण्यफलान्वृक्षाननलापि व्यजायत ॥३०॥</p>
<p>विनता च शुकी पौत्री कद्रूश्च सुरसा स्वसा।<br>
कद्दूर्नागं सहस्रास्यं विजज्ञे धरणीधरम् ॥३१॥</p>
<p>द्वौ पुत्रौ विनतायास्तु गरुडोऽरुण एव च।<br>
तस्माज्जातोऽहमरुणात्सम्पातिस्तु ममाग्रजः ॥३२॥</p>
<p>जटायुरिति मां विद्धि श्येनीपुत्रमरिन्दम !।<br>
सोऽहं वाससहायस्ते भविष्यामि यदीच्छसि ॥३३॥</p>
<p>इदं हि दुर्गं कान्तारं मृगराक्षससेवितम्।<br>
सीतां च तात ! रक्षिष्येत्वयियाते सलक्ष्मणे ॥३४॥</p>
<p><strong>जटायुषं तं प्रतिपूज्य राघवो मुदा परिष्वज्य च सन्नतोऽभवत्।<br>
पितुर्हि शुश्राव सखित्वमात्मवाञ्जटायुषा संकथितं पुनः पुनः ॥३५॥</strong></p>
<p><strong>स तत्र सीतां परिधाय मैथिलीं सहैव तेनातिबलेन पक्षिणा।<br>
जगाम तां पञ्चवटीं सलक्ष्मणो रिपून्दिधक्षञ्छलभानिवानलः ॥३६॥</strong></p>
<p><strong>इति श्रीमदारण्यकाण्डे चतुर्दशस्सर्गः ॥</strong></p>
<p><strong>—————</strong></p>
<p><strong>॥ पञ्चदशस्सर्गः ॥</strong></p>
<p><strong>ततः पञ्चवटीं गत्वा नानाव्यालमृगायुताम्।<br>
उवाच भ्रातरं रामस्सौमित्रं दीप्ततेजसम् ॥१॥</strong></p>
<p><strong>“आगताः स्म यथोद्दिष्टममुं देशं महर्षिणा।<br>
अयं पञ्चवटीदेशस्सौम्य! पुष्पितपादपः ॥२॥</strong></p>
<p><strong>सर्वतश्चार्यतां दृष्टिः कानने निपुणो ह्यसि।<br>
आश्रमः कतरस्मिन्नो देशे भवति सम्मतः ॥३॥</strong></p>
<p><strong>रमते यत्र वैदेही त्वमहं चैव लक्ष्मण !।<br>
तादृशो मृग्यतां देशस्सन्निकृष्टजलाशयः ॥४॥</strong></p>
<p><strong>वनरामण्यकं यत्र स्थलरामण्यकं तथा।<br>
सन्निकृष्टं च यत्र स्यात्समित्पुष्पकुशोदकम् ॥५॥”</strong></p>
<p><strong>एवमुक्तस्तु रामेण लक्ष्मणस्संयताञ्जलिः।<br>
सीतासमक्षं काकुत्स्थमिदं वचनमब्रवीत् ॥६॥</strong></p>
<p><strong>“परवानस्मि काकुत्स्थ ! त्वयि वर्षशतं स्थिते।<br>
स्वयं तु रुचिरे देशे क्रियतामिति मां वद ॥७॥”</strong></p>
<p><strong>सुप्रीतस्तेन वाक्दैन लक्ष्मणस्य महात्मनः।<br>
विमृशन्रोचयामास देशं सर्वगुणान्वितम् ॥८॥</strong></p>
<p><strong>स तं रुचिरमाक्रम्य देशमाश्रमकर्मणि।<br>
हस्तौ गृहीत्वा हस्तेन रामस्सौमित्रिमब्रवीत् ॥९॥</strong></p>
<p><strong>“अयं देशरसमश्श्रीमान्पुष्पितैस्तरुभिर्वृतः।<br>
इहाऽऽश्रमपदं सौम्य! यथावत्कर्तुमर्हसि ॥१०॥</strong></p>
<p><strong>इयमादित्यसङ्काशैः पदैस्सुरभिगन्धिभिः।<br>
अदूरे दृश्यते रम्या पद्मिनी पद्मशोभिता ॥११॥</strong></p>
<p><strong>यथाख्यातमगस्त्येन मुनिना भावितात्मना।<br>
इयं गोदावरी रम्या पुष्पितैस्तरुभिर्वृता ॥१२॥</strong></p>
<p><strong>हंसकारण्डवाकीर्णा चक्रवाकोपशोभिता।<br>
नातिदूरे न चासन्ने मृगयूथनिपीडिता ॥१३॥</strong></p>
<p><strong>मयूरनादिता रम्याः प्रांशवो बहुकन्दराः।<br>
दृश्यन्ते गिरयस्सौम्य! फुल्लैस्तरुभिरावृताः ॥१४॥</strong></p>
<p><strong>सौवर्णैराजतैस्ताम्रैर्देशे देशे च धातुभिः।<br>
गवाक्षिता इवाऽऽभान्ति गजाः परमभक्तिभिः ॥१५॥</strong></p>
<p><strong>सालैस्तालैस्तमालैश्च खर्जूरैः पनसाम्रकैः।<br>
नीवारैस्तिनिशैश्चैव पुन्नागैश्चोपशोभिताः ॥१६॥</strong></p>
<p><strong>चूतैरशोकैस्तिलकैश्चम्पकैः केतकैरपि।<br>
पुष्पगुल्मलतोपैतैस्तैस्तैस्तरुभिरावृताः ॥१७॥</strong></p>
<p><strong>चन्दनैः स्पन्दनैर्नीपैः पर्णासैर्लिकुचैरपि।<br>
धवाश्वकर्णखदिरैश्शमीकिंशुकपाटलैः ॥१८॥</strong></p>
<p><strong>इदं पुण्यमिदं मेध्यमिदं बहुमृगद्विजम्।<br>
इह वत्स्याम सौमित्रे ! सार्धमेतेन पक्षिणा ॥१९॥”</strong></p>
<p><strong>एवमुक्तस्तु रामेण लक्ष्मणः परवीरहा।<br>
अचिरेणाश्रमं भ्रातुश्चकार सुमहाबलः ॥२०॥</strong></p>
<p><strong>पर्णशालां सुविपुलां तत्र संखातमृत्तिकाम्।<br>
सुस्तम्भां मस्करैर्दीर्घैः कृतवंशां सुशोभनाम् ॥२१॥</strong></p>
<p><strong>शमीशाखाभिरास्तीर्य दृढपाशावपाशिताम्।<br>
कुशकाशशरैः पर्णैस्सुपरिच्छादितां तथा ॥२२॥</strong></p>
<p><strong>समीकृततलां रम्यां चकार लघुविक्रमः।<br>
निवासं राघवस्यार्थेप्रेक्षणीयमनुत्तमम् ॥२३॥</strong></p>
<p><strong>स गत्वा लक्ष्मणश्श्रीमान्नदीं गोदावरी तदा।<br>
स्नात्वापद्मानि चादाय सफलः पुनरागतः ॥२४॥</strong></p>
<p><strong>ततः पुष्पबलिं कृत्वा शान्तिं च स यथाविधि।<br>
दर्शयामास रामाय तदाश्रमपदं कृतम् ॥२५॥</strong></p>
<p><strong>स तं दृष्ट्वा कृतं सौम्यमाश्रमं सीतया सह।<br>
राघवः पर्णशालायां हर्षमाहारयत्परम् ॥२६॥</strong></p>
<p><strong>सुसंहृष्टः परिष्वज्य बाहुभ्यां लक्ष्मणं तदा।<br>
अतिस्निग्धं च गाढं च वचनं चेदमब्रवीत् ॥२७॥</strong></p>
<p><strong>“प्रीतोऽस्मि ते महत्कर्म त्वया कृतमिदं प्रभो !।<br>
प्रदेयो यन्निमित्तं ते परिष्वङ्गो मया कृतः ॥२८॥</strong></p>
<p><strong>भावज्ञेन कृतज्ञेन धर्मज्ञेन च लक्ष्मण !।<br>
त्वया पुत्रेण धर्मात्मा न संवृत्तः पिता मम ”॥२९॥</strong></p>
<p><strong>एवं लक्ष्मणमुक्त्वा तु राघवो लक्ष्मिवर्धनः।<br>
तस्मिन्देशे बहुफले न्यवसत्सुसुखं वशी ॥३०॥</strong></p>
<p><strong>कंचित्कालं स धर्मात्मा सीतया लक्ष्मणेन च।<br>
अन्वास्थमानो न्यवसत्स्वर्गलोके यथाऽमरः ॥३१॥</strong></p>
<p><strong>इति श्रीमदारण्यकाण्डे पञ्चदशस्सर्गः ॥</strong></p>
<p><strong>—————</strong></p>
<p><strong>॥षोडशस्सर्गः॥</strong></p>
<p><strong>वसतस्तस्य तु सुखं राघवस्य महात्मनः।<br>
शरवद्यपाये हेमन्तऋतुरिष्टः प्रवर्तते ॥१॥</strong></p>
<p><strong>स कदाचित्प्रभातायां शर्वर्यां रघुनन्दनः।<br>
प्रययावभिषेकार्थं रम्यां गोदावरीं नदीम् ॥२॥</strong></p>
<p><strong>प्रह्वः कलशहस्तस्तं सीतया सह वीर्यवान्।<br>
पृष्ठतोऽनुव्रजन्भ्राता सौमित्रिरिदमब्रवीत् ॥३॥</strong></p>
<p><strong>“अयं स कालस्सम्प्राप्तः प्रियो यस्ते प्रियंवद !।<br>
अलङ्कृतइवाऽऽभाति येन संवत्सरश्शुभः ॥४॥</strong></p>
<p><strong>नीहारपरुषो लोकः पृथिवी सस्यशालिनी।<br>
जलान्यनुपभोग्यानि सुभगो हव्यवाहनः ॥५॥</strong></p>
<p><strong>नवाग्रयणपूजाभिरभ्यर्च्य पितृदेवताः।<br>
कृताग्रयणकाः काले सन्तो विगतकल्मषाः ॥६॥</strong></p>
<p><strong>प्राज्यकामा जनपदास्सम्पन्नतरगोरसाः।<br>
विचरन्ति महीपाला यात्रास्था विजिगीषवः ॥७॥</strong></p>
<p>सेवमाने दृढं पूर्णे दिशमन्तकसेविताम्।<br>
विहीनतिलकेव स्त्री नोत्तरा दिक्प्रकाशते ॥८॥</p>
<p>प्रकृत्या हिमकोशाऽऽढ्यो दूरसूर्यश्च साम्प्रतम्।<br>
यथार्थनामा सुव्यक्तं हिमवान्हिमवान्गिरिः ॥९॥</p>
<p>अत्यन्तसुखसंचारा मध्याह्ने स्पर्शतस्सुखाः।<br>
दिवसास्सुभगादित्याइछायासलिलदुर्भगाः ॥१०॥</p>
<p>मृदुसूर्यास्सनीहाराः पटुशीतास्समारुताः।<br>
शून्यारण्या हिमध्वस्ता दिवसा भान्ति साम्प्रतम् ॥११॥</p>
<p>निवृत्ताकाशशयनाः पुष्यनीता हिमारुणाः।<br>
शीता वृद्धतरायामास्त्रियामा यान्ति साम्प्रतम् ॥१२॥</p>
<p>रविसङ्क्रान्तसौभाग्यन्तुषारारुणमण्डलः।<br>
निःश्वासान्ध इवादर्शश्चन्द्रमा न प्रकाशते ॥१३॥</p>
<p>ज्योत्स्नी तुषारमलिना पौर्णमास्यां न राजते।<br>
सीतेव चातपश्यामा लक्ष्यते न तु शोभते ॥१४॥</p>
<p>प्रकृत्या शीतलस्पर्शो हिमविद्धश्च साम्प्रतम्।<br>
प्रवाति पश्चिमो वायुः काले द्विगुणशीतलः ॥१५॥</p>
<p>बाष्पच्छन्नान्यरण्यानि यवगोधूमवन्ति च।<br>
शोभन्तेऽभ्युदिते सूर्ये नदद्भिः क्रौञ्चसारसैः ॥१६॥</p>
<p>खर्जूरपुष्पाकृतिभिश्शिरोभिः पूर्णतण्डुलैः।<br>
शोभन्ते किंचिदानम्राश्शालयः कनकप्रभाः ॥१७॥</p>
<p>मयूखैरुपसर्पद्भिर्हिमनीहारसंवृतैः।<br>
दूरमभ्युदितस्सूर्यश्शशाङ्क इव लक्ष्यते ॥१८॥</p>
<p><strong>अग्राह्यवीर्यः पूर्वाह्ने मध्याह्ने स्पर्शतस्सुखः।<br>
संरक्तः किंचिदापाण्डुरातपश्शोभते क्षितौ ॥१९॥</strong></p>
<p><strong>अवश्यायनिपातेन किंचित्प्रक्लिन्नशाद्वला।<br>
वनानां शोभते भूमिर्निविष्टतरुणातपा ॥२०॥</strong></p>
<p><strong>स्पृशंस्तु विमलं शीतमुदकं द्विरदस्सुखम्।<br>
अत्यन्ततृषितो वन्यः प्रतिसंहरते करम् ॥२१॥</strong></p>
<p><strong>एते हि समुपासीना विहगा जलचारिणः।<br>
नावगाहन्ति सलिलमप्रगल्भा इवाहवम् ॥२२॥</strong></p>
<p><strong>अवश्यायतमोनद्धा नीहारतमसाऽऽवृताः।<br>
प्रसुप्ता इव लक्ष्यन्ते विपुष्पा वनराजयः ॥२३॥</strong></p>
<p><strong>बाष्पसंछन्नसलिला रुतविज्ञेयसारसाः।<br>
हिमार्द्रवालुकैस्तीरैस्सरितो भान्ति साम्प्रतम् ॥२४॥</strong></p>
<p><strong>तुषारपतनाच्चैव मृदुत्वाद्भास्करस्य च।<br>
शैत्यादगाग्रस्थमपि प्रायेण रसवज्जलम् ॥२५॥</strong></p>
<p><strong>जराजर्झरितैः पद्मैश्शीर्णकेसरकर्णिकैः।<br>
नालशेषैर्हिमध्वस्तैर्न भान्ति कमलाकराः ॥२६॥</strong></p>
<p><strong>अस्मिंस्तु पुरुषव्याघ्रः काले दुःखसमन्वितः।<br>
तपश्चरति धर्मात्मा त्वद्भक्त्याभरतः पुरे ॥२७॥</strong></p>
<p><strong>त्यक्त्वा राज्यं च मानं च भोगांश्च विविधान्बहून्।<br>
तपस्वी नियताहारश्शेते शीते महीतले ॥२८॥</strong></p>
<p><strong>सोऽपि वेलामिमां नूनमभिषेकार्थमुद्यतः।<br>
वृतः प्रकृतिभिर्नित्यं प्रयांति सरयूं नदीम् ॥२९॥</strong></p>
<p>अत्यन्तसुखसंवृद्धस्सुकुमारस्सुखोचितः।<br>
कथं स्वपररात्रेषु सरयूम</p>
<p>वगाहते ॥३०॥</p>
<p><strong>‘पद्मपत्रेक्षणो वीरः श्यामो निरुदरो महान्।<br>
धर्मज्ञस्सत्यवादी च ह्रीनिषेधो जितेन्द्रियः ॥३१॥</strong></p>
<p><strong>प्रियाभिभाषी मधुरो दीर्घबाहुररिन्दमः।<br>
संत्यज्य विविधान्भोगानार्यंसर्वात्मना श्रितः ॥३२॥</strong></p>
<p><strong>जितस्स्वर्गस्तव भ्रात्रा भरतेन महात्मना।<br>
वनस्थमपि तापस्ये यस्त्वामनुविधीयते ॥३३॥</strong></p>
<p><strong>“न पित्र्यमनुवर्तन्ते मातृकं द्विपदा”इति।<br>
ख्यातो लोकप्रवादोऽयं भरतेनान्यथाकृतः ॥३४॥</strong></p>
<p><strong>भर्ता दशरथो यस्यास्साधुश्च भरतस्सुतः।<br>
कथंनु साऽम्बा कैकेयी तादृशी क्रूरशीलिनी”॥३५॥</strong></p>
<p>इत्येवं लक्ष्मणे वाक्यं स्नेहाद्ब्रवति धार्मिके।<br>
परिवादं जनन्यास्तमसहन्राघवोऽ</p>
<p>ब्रवीत् ॥३६॥</p>
<p><strong>“न तेऽम्बा मध्यमा तात! गर्हितव्या कथंचन।<br>
तामेवेक्ष्वाकुनाथस्य भरतस्य कथां कुरु ॥३७॥</strong></p>
<p><strong>निश्चिताऽपि हि मे बुद्धिर्वनवासे दृढव्रता।<br>
भरतस्नेहसंतप्ता बालिशी क्रियते पुनः ॥३८॥</strong></p>
<p><strong>संस्मराम्यस्य वाक्यानि प्रियानि मधुराणि च।<br>
हृद्यान्यमृतकल्पानि मनःप्रह्लादनानि च ॥३९॥</strong></p>
<p><strong>कदान्वहं समेध्यामि भरतेन महात्मना।<br>
शत्रुघ्नेन च वीरेण त्वया च रघुनन्दन ! ॥४०॥”</strong></p>
<p>इत्येवं विलपंस्तत्र प्राध्य गोदावरी नदीम्।<br>
चक्रेऽभिषेकं काकुत्स्थस्सानुजस्सह सीतया ॥४१॥</p>
<p>तर्पयित्वाऽथ सलिलैस्ते पितॄन्दैवतानि च।<br>
स्तुवन्ति स्मोदितं सूर्य देवताञ्च समाहिताः ॥४२॥</p>
<p>कृताभिषेकस्स रराज रामस्सीताद्वितीयस्सह लक्ष्मणेन।<br>
कृताभिषेको गिरिराजपुत्र्या रुद्रस्सनन्दी भगवानिवेशः ॥४३॥</p>
<p>इति श्रीमदारण्यकाण्डे षोडशस्स</p>
<p>र्गः॥</p>
<p>—————</p>
<p><strong>॥ सप्तदशस्सर्गः ॥</strong></p>
<p><strong>कृताभिषेको रामस्तु सीता सौमित्रिरेव च।<br>
तस्माद्गोदावरीतीरात्ततो जग्मुस्वमाश्रमम् ॥१॥</strong></p>
<p><strong>आश्रमं तमुपागम्य राघवस्सहलक्ष्मणः।<br>
कृत्वा पौर्वाह्निकं कर्म पर्णशालामुपागमत् ॥२॥</strong></p>
<p><strong>उवास सुखितस्तत्र पूज्यमानो महर्षिभिः।<br>
लक्ष्मणेन सह भ्रात्रा चकार विविधाः कथाः ॥३॥</strong></p>
<p><strong>स रामः पर्णशालायामासीनस्सह सीतया।<br>
विरराज महाबाहुश्चित्रया चन्द्रमा इव ॥४॥</strong></p>
<p><strong>तथाऽऽसीनस्य रामस्य कथासंसक्तचेतसः।<br>
तं देशं राक्षसी काचिदाजगाम यदृच्छया ॥५॥</strong></p>
<p>सा तु शूर्पणखा नाम दशग्रीवस्य रक्षसः।<br>
भगिनी राममासाद्य ददर्श त्रिदशोपमम् ॥६॥</p>
<p><strong>सिंहोरस्कं महाबाहुं पद्मपत्रनिभेक्षणम्।<br>
आजानुबाहुं दीप्तास्यमतीव प्रियदर्शनम् ॥७॥</strong></p>
<p><strong>गजविक्रान्तगमनं जटामण्डलधारिणम्।<br>
सुकुमारं महासत्त्वं पार्थिवव्यञ्जनान्वितम् ॥८॥</strong></p>
<p><strong>राममिन्दीवरश्यामं कंदर्पसदृशप्रभम्।<br>
बभूवेन्द्रोपमं दृष्ट्वा राक्षसी काममोहिता ॥९॥</strong></p>
<p><strong>सुमुखं दुर्मुखी रामं वृत्तमध्यं महोदरी।<br>
विशालाक्षं विरूपाक्षी सुकेशं ताम्रमूर्धजा ॥१०॥</strong></p>
<p><strong>प्रीतिरूपं विरूपा सा सुवरं भैरवस्वरा।<br>
तरुणं दारुणा वृद्धा दक्षिणं वामभाषिणी ॥११॥</strong></p>
<p><strong>न्यायवृत्तं सुदुर्वृत्ता प्रियमप्रियदर्शना।<br>
शरीरजसमाविष्टा राक्षसी वाक्यमब्रवीत् ॥१२॥</strong></p>
<p><strong>“जटी तापसरूपेण सभार्यश्शरचापधृत्।<br>
आगतस्त्वमिमं देशं कथं राक्षससेवितम् ॥१३॥</strong></p>
<p><strong>किमागमनकृत्यं ते तत्त्वमाख्यातुमर्हसि ”।<br>
एवमुक्तस्तु राक्षस्या शूर्पणख्या परन्तपः ॥१४॥</strong></p>
<p><strong>ऋजुबुद्धितया सर्वमाख्यातुमुपचक्रमे।<br>
अनृतं न हि रामस्य कदाचिदपि सम्मतम् ॥१५॥</strong></p>
<p><strong>विशेषेणाऽश्रमस्थस्य समीपे स्त्रीजनस्य च।<br>
“आसीद्दशरथो नाम राजा त्रिदशविक्रमः ॥१६॥</strong></p>
<p><strong>तस्याहमग्रजः पुत्रो रामो नाम जनैश्श्रुतः।<br>
भ्राताऽयं लक्ष्मणो नाम यवीयान्मामनुव्रतः ॥१७॥</strong></p>
<p><strong>इयं भार्या च वैदेही मम सीतेति विश्रुता।<br>
नियोगात्तु नरेन्द्रस्य पितुर्मातुश्च यन्वितः ॥१८॥</strong></p>
<p><strong>धर्मार्थं धर्मकाङ्क्षी च वनं वस्तुमिहाऽऽगतः।<br>
त्वां तु वेदितुमिच्छामि कथ्यतां कासि कस्य वा? ॥१९॥</strong></p>
<p><strong>न हि तावन्मनोज्ञाङ्गी राक्षसी प्रतिभासि मे।<br>
इह वा किन्निमित्तं त्वमागता ब्रूहि तत्त्वतः ”॥२०॥</strong></p>
<p><strong>साऽब्रवीद्वचनं श्रुत्वा राक्षसी मदनार्दिता।<br>
“श्रूयतां राम ! वक्ष्यामि तत्त्वार्थं वचनं मम ॥२१॥</strong></p>
<p><strong>अहं शूर्पणखा नाम राक्षसी कामरूपिणी।<br>
अरण्यं विचरामीदमेका सर्वभयङ्करा ॥२२॥</strong></p>
<p><strong>रावणो नाम मे भ्राता बलीयात्राक्षसेश्वरः।<br>
वीरो विश्रवसः पुत्त्रो यदि ते श्रोत्रमागतः ॥२३॥</strong></p>
<p><strong>प्रवृद्धनिद्रश्च सदा कुम्भकर्णो महाबलः।<br>
विभीषणस्तु धर्मात्मा न तु राक्षसचेष्टितः ॥२४॥</strong></p>
<p><strong>प्रख्यातवीर्यौ च रणे भ्रातरौ खरदूषणौ।<br>
तानहं समतिक्रांन्ता राम! त्वा पूर्वदर्शनात् ॥२५॥</strong></p>
<p><strong>समुपेताऽस्मि भावेन भर्तारं पुरुषोत्तमम्।<br>
अहं प्रभावसम्पन्ना स्वच्छन्दबलगामिनी ॥२६॥</strong></p>
<p><strong>चिराय भव मे भर्ता सीतया किं करिष्यसि।<br>
विकृता च विरूपा च न चेयं सदृशी तव ॥२७॥</strong></p>
<p><strong>अहमेवानुरूपा ते भार्या रूपेण पश्य माम्।<br>
इमां विरूपामसती करालां निर्णतोदरीम् ॥२८॥</strong></p>
<p><strong>अनेन ते सह भ्रात्रा भक्षयिष्यामि मानुषीम्।<br>
ततः पर्वतशृङ्गाणि वनानि विविधानि च ॥२९॥</strong></p>
<p><strong>पश्यंत्सह मया कान्त! दण्डकान्विचरिष्यसि।”<br>
इत्येवमुक्तः काकुत्स्थः प्रहस्य मदिरेक्षणाम् ॥३०॥</strong></p>
<p><strong>इदं वचनमारेभे वक्तुं वाक्यविशारदः ॥</strong></p>
<p><strong>इति श्रीमदारण्यकाण्डे सप्तदशस्सर्गः ॥</strong></p>
<p><strong>—————</strong></p>
<p><strong>॥ अष्टादशस्सर्गः ॥</strong></p>
<p><strong>ततश्शूर्पणखां रामः कामपाशावपाशिताम्।<br>
स्वच्छया श्लक्ष्णया वाचा स्मितपूर्वमथाब्रवीत् ॥१॥</strong></p>
<p><strong>&ldquo;कृतदारोऽस्मि भवति! भार्येयं दयिता मम।<br>
त्वद्विधानां तु नारीणां सुदुःखा ससपत्नता ॥२॥</strong></p>
<p><strong>अनुजस्त्वेष मे भ्राता शीलवान्प्रियदर्शनः।<br>
श्रीमानकृतदारश्च लक्ष्मणो नाम वीर्यवान् ॥३॥</strong></p>
<p><strong>अपूर्वी भार्यया चार्थी तरुणः प्रियदर्शनः।<br>
अनुरूपश्च ते भर्ता रूपस्यास्य भविष्यति ॥४॥</strong></p>
<p><strong>एनं भज विशालाक्षि ! भर्तारं भ्रातरं मम।<br>
असपत्ना वरारोहे ! मेरुमर्कप्रभा यथा” ॥५॥</strong></p>
<p><strong>इति रामेण सा प्रोक्ता राक्षसी काममोहिता।<br>
विसृज्य रामं सहसा ततो लक्ष्मणमब्रवीत् ॥६॥</strong></p>
<p><strong>“अस्य रूपस्य ते युक्ता भार्याऽहं वरवर्णिनी<br>
मया सह सुखं सर्वान्दण्डकान्विचरिष्यसि” ॥७॥</strong></p>
<p><strong>एवमुक्तस्तु सौमित्री राक्षस्या वाक्यकोविदः।<br>
ततश्शूर्पणखां स्मित्वा लक्ष्मणो युक्तब्रवीत् ॥८॥</strong></p>
<p><strong>“कथं दासस्य मे दासी भार्या भवितुमिच्छसि।<br>
सोऽहमार्येण परवान्भ्रात्रा कमलवर्णिनि! ॥९॥</strong></p>
<p><strong>समृद्धार्थस्य सिद्धार्था मुदितामलवर्णिनी।<br>
आर्यस्य त्वं विशालाक्षि! भार्या भव यवीयसी ॥१०॥</strong></p>
<p><strong>एनां विरूपामसतीं करालां निर्णतोदरीम्।<br>
भार्यां वृद्धां परित्यज्य त्वामेवैष भजिष्यति ॥११॥</strong></p>
<p><strong>को हि रूपमिदं श्रेष्ठं संत्यज्य वरवर्णिनि !।<br>
मानुषीषु वरारोहे! कुर्याद्भावं विचक्षणः ॥१२॥</strong></p>
<p><strong>इति सा लक्ष्मणेनोक्ता कराला निर्णतोदरी।<br>
मन्यते तद्वचस्तथ्यं परिहासाविचक्षणा ॥१३॥</strong></p>
<p><strong>सा रामं पर्णशालायामुपविष्टं परन्तपम्।<br>
सीतया सह दुर्धर्षमब्रवीत्काममोहिता ॥१४॥</strong></p>
<p><strong>“एनां विरूपामसतीं करालां निर्णतोदरीम्।<br>
वृद्धां भार्यामवष्टभ्य मां न त्वं बहुमन्यसे ॥१५॥</strong></p>
<p><strong>अद्येमां भक्षयिष्यामि पश्यतस्तव मानुषीम्।<br>
त्वया सह चरिष्यामि निस्सपन्ना यथासुखम् ॥१६॥”</strong></p>
<p><strong>इत्युक्त्वामृगशाबाक्षीमलातसदृशेक्षणा।<br>
अभ्यधावत्सुसंक्रुद्धा महोल्का रोहिणीमिव ॥१७॥</strong></p>
<p><strong>तां मृत्युपाशप्रतिमामापतन्तीं महाबलः।<br>
निगृह्य रामः कुपितस्ततो लक्ष्मणमब्रवीत् ॥१८॥</strong></p>
<p><strong>क्रूरैरनार्यैस्सौमित्रे ! परिहासः कथंचन।<br>
न कार्यः पश्य वैदेहीं कथंचित्सौम्य ! जीवतीम् ॥१९॥</strong></p>
<p><strong>इमां विरूपामसतीमतिमत्तां महोदरीम्।<br>
राक्षसीं पुरुषव्याघ्र! विरूपयितुमर्हसि ॥२०॥”</strong></p>
<p><strong>इत्युक्तो लक्ष्मणस्तस्याः क्रुद्धो रामस्य पार्श्वतः।<br>
उद्धृत्य खड्गं चिच्छेद कर्णनासंमहाबलः ॥२१॥</strong></p>
<p><strong>निकृत्तकर्णनासा तु विस्वरं सा विनद्य च।<br>
यथागतं प्रदुद्राव घोरा शूर्पणखा वनम् ॥२२॥</strong></p>
<p><strong>सा विरूपा महाघोरा राक्षसी शोणितोक्षिता।<br>
ननाद विविधान्नादान्यथा प्रावृषि तोयदः ॥२३॥</strong></p>
<p><strong>सा विक्षरन्ती रुधिरं बहुधा घोरदर्शना।<br>
प्रगृह्य बाहू गर्जन्ती प्रविवेश महावनम् ॥२४॥</strong></p>
<p><strong>ततस्तु सा राक्षससंघसंवृतं खरं जनस्थानगतं विरूपिता।<br>
उपेत्य त भ्रातरमुग्रदर्शनं पपात भूमौ गगनाद्यथाऽशनिः ॥२५॥</strong></p>
<p><strong>ततस्सभार्य भयमोहमूर्छिता सलक्ष्मणं राघवमागतं वनम्।<br>
विरूपणं चात्मनि शोणितोक्षिता शशंस सर्वं भगिनी खरस्य सा ॥२६॥</strong></p>
<p><strong>इति श्रीमदारण्यकाण्डे अष्टादशस्सर्गः ॥</strong></p>
<p><strong>—————</strong></p>
<p><strong>॥ एकोनविंशस्सर्गः ॥</strong></p>
<p><strong>तां तथा पतितां दृष्ट्वा विरूपां शोणितोक्षिताम्।<br>
भगिनीं क्रोधसन्तप्तः खरः पप्रच्छ राक्षसः ॥१॥</strong></p>
<p><strong>“उत्तिष्ठ तावदाख्याहि प्रमोहं जहि संभ्रमम्।<br>
व्यक्तमाख्याहि केन त्वमेवंरूपा विरूपिता ॥२॥</strong></p>
<p><strong>कः कृष्णसर्पमासीनमाशीविषमनागसम्।<br>
तुदत्यभिसमापन्नमङ्गुल्यप्रेण लीलया ॥३॥</strong></p>
<p><strong>कः कालपाशमासज्य कण्ठे मोहान्न बुध्यते।<br>
यस्त्वामद्य समासाद्य पीतवान्विषमुत्तमम् ॥४॥</strong></p>
<p><strong>बलविक्रमसंपन्ना कामगा कामरूपिणी।<br>
इमामवस्थां नीता त्वं केनान्तकसमागता ॥५॥</strong></p>
<p><strong>देवगन्धर्वभूतानामृषीणां च महात्मनाम्।<br>
कोऽयमेवं विरूपां त्वां महावीर्यश्चकार ह ॥६॥</strong></p>
<p><strong>न हि पश्याम्यहं लोके यः कुर्यान्मम विप्रियम्।<br>
अन्तरेण सहस्राक्षं महेन्द्रं पाकशासनम् ॥७॥</strong></p>
<p><strong>अद्याहं मार्गणैः प्राणानादास्ये जीवितान्तकैः।<br>
सलिले क्षीरमासक्तं निष्पिबन्निव सारसः ॥८॥</strong></p>
<p><strong>निहतस्य मया संख्ये शरसंकृत्तमर्मणः।<br>
सफेनं रुधिरं रक्तं मेदिनी कस्य पास्यति ॥९॥</strong></p>
<p><strong>कस्य पत्ररथाः कायान्मांसमुत्कृत्य संगताः।<br>
प्रहृष्टा भक्षयिष्यन्ति निहतस्य मया रणे ॥१०॥</strong></p>
<p><strong>तं न देवा न गन्धर्वा न पिशाचा न राक्षसाः।<br>
मयाऽपकृष्टं कृपणं शक्तास्त्रातुमिहाऽऽहवे ॥११॥</strong></p>
<p><strong>उपलभ्य शनैस्संज्ञां तं मे शंसितुमर्हसि।<br>
येन त्वं दुर्विनीतेन वने विक्रम्य निर्जिता ॥१२॥”</strong></p>
<p><strong>इति भ्रातुर्वचश्श्रुत्वा क्रुद्धस्य च विशेषतः।<br>
ततश्शूर्पणखा वाक्यं सबाष्पमिदमब्रवीत् ॥१३॥</strong></p>
<p><strong>“तरुणौ रूपसम्पन्नौ सुकुमारौ महाबलौ।<br>
पुण्डरीकविशालाक्षौ चीरकृष्णाजिनाम्बरौ ॥१४॥</strong></p>
<p><strong>फलमूलाशनौ दान्तौ तापसौ धर्मचारिणौ।<br>
पुत्रौ दशरथस्यास्तां भ्रातरौ रामलक्ष्मणौ ॥१५॥</strong></p>
<p><strong>गन्धर्वराजप्रतिमौपार्थिवव्यञ्जनान्वितौ।<br>
देवौ वा मानुषौ वा तौ न तर्कयितुमुत्सहे ॥१६॥</strong></p>
<p><strong>तरुणी रूपसंपन्ना सर्वाभरणभूषिता।<br>
दृष्टा तत्र मया नारी तयोर्मध्ये सुमध्यमा ॥१७॥</strong></p>
<p><strong>ताभ्यामुभाभ्यां संभूय प्रमदामधिकृत्य ताम्।<br>
इमामवस्थां नीताऽहं यथाऽनाथाऽसती तथा ॥१८॥</strong></p>
<p><strong>तस्याश्चानृजुवृत्तायास्तयोश्च हतयोरहम्।<br>
सफेनं पातुमिच्छामि रुधिरं रणमूर्धनि ॥१९॥</strong></p>
<p><strong>एष मे प्रथमः कामः कृतस्तात! त्वया भवेत्।<br>
तस्यास्तयोश्च रुधिरं पिबेयमहमाहवे ॥२०॥”</strong></p>
<p><strong>इति तस्यां ब्रुवाणायां चतुर्दश महाबलान्।<br>
व्यादिदेश खरः क्रुद्धो राक्षसानन्तकोपमान् ॥२१॥</strong></p>
<p><strong>“मानुषौ शस्त्रसंपन्नौ चीरकृष्णाजिनाम्बरौ।<br>
प्रविष्टौ दण्डकारण्यं घोरं प्रमदया सह ॥२२॥</strong></p>
<p><strong>तौ हत्वा तां च दुर्वृत्तामपावर्तितुमर्हथ।<br>
इयं च रुधिरं तेषां भगिनी मम पास्यति ॥२३॥</strong></p>
<p><strong>मनोरथोऽयमिष्टोऽस्या भगिन्या मम राक्षसाः!।<br>
शीघ्रं संपाद्यतां तौ च प्रमथ्य स्वेन तेजसा ॥२४॥”</strong></p>
<p><strong>इति प्रतिसमादिष्टा राक्षसास्ते चतुर्दश।<br>
तत्र जग्मुस्तया सार्धं घना वातेरिता यथा ॥२५॥</strong></p>
<p><strong>ततस्तु ते तं समुदग्रतेजसं तथाऽपि तीक्ष्णप्रदरा निशाचराः।<br>
न शेकुरेनं सहसा प्रमर्दितुं वने द्विपा दीप्तमिवाग्निमुत्थितम् ॥?</strong></p>
<p><strong>इति श्रीमदारण्यकाण्डे एकोनविंशस्सर्गः ॥</strong></p>
<p><strong>—————</strong></p>
<p><strong>॥ विंशस्सर्गः ॥</strong></p>
<p><strong>ततश्शूर्पणखा घोरा राघवाश्रममागता।<br>
रक्षसामाचचक्षे तौ भ्रातरौ सह सीतया ॥१॥</strong></p>
<p><strong>ते रामं पर्णशालायामुपविष्टं महाबलम्।<br>
ददृशुस्सीतया सार्धं वैदेह्या लक्ष्मणेन च ॥२॥</strong></p>
<p><strong>तान्दृष्ट्वा राघवश्श्रीमानागतांस्तां च राक्षसीम।<br>
अब्रवीद्भ्रातरं रामो लक्ष्मणं दीप्ततेजसम् ॥३॥</strong></p>
<p><strong>‘मुहूर्तं भव सौमित्रे ! सीतायाः प्रत्यनन्तरः।<br>
इमानस्या वधिष्यामि पदवीमागतानिह ॥४॥”</strong></p>
<p><strong>वाक्यमेतत्ततश्श्रुत्वा रामस्य विदितात्मनः।<br>
तथेति लक्ष्मणो वाक्यं रामस्य प्रत्यपूजयत् ॥५॥</strong></p>
<p><strong>राघवोऽपि महच्चापं चामीकर विभूषितम्।<br>
चकार सज्यं धर्मात्मा तानि रक्षांसि चाब्रवीत् ॥६॥</strong></p>
<p><strong>“पुत्रौ दशरथस्यावां भ्रातरौ रामलक्ष्मणौ।<br>
प्रविष्टौ सीतया सार्धंदुश्चरं दण्डकावनम् ॥७॥</strong></p>
<p><strong>फलमूलाशनौ दान्तौ तापसौ धर्मचारिणौ।<br>
वसन्तौ दण्डकारण्ये किमर्थमुपहिंसथ ॥८॥</strong></p>
<p><strong>युष्मान्पापात्मकान्हन्तुं विप्रकारान्महाहवे।<br>
ऋषीणां तु नियोगेन प्राप्तोऽहं सशरायुधः ॥९॥</strong></p>
<p><strong>तिष्ठतैवात्र संतुष्टा नोपावर्तितुमर्हथ।<br>
यदि प्राणैरिहार्थो वा निवर्तध्वं निशाचराः ! ॥१०॥”</strong></p>
<p><strong>तस्य तद्वचनं श्रुत्वा राक्षसास्ते चतुर्दश।<br>
ऊचूर्वाचं सुसंक्रुद्धा ब्रह्मघ्नाश्शूलपाणयः ॥११॥</strong></p>
<p><strong>[संरक्तनयना घोरा रामं संरक्तलोचनम्।<br>
परुषं मधुराभाषं हृष्टा दृष्टपराक्रमम् ॥१२॥]</strong></p>
<p><strong>“क्रोधमुत्पाद्य नो भर्तुर्खरस्य सुमहात्मनः।<br>
त्वमेव हास्यसे प्राणानद्यास्माभिर्हतो युधि ॥१३॥</strong></p>
<p><strong>का हि ते शक्तिरेकस्य बहूनां रणमूर्धनि<br>
अस्माकमग्रतः स्थातुं किं पुनर्योद्धुमाहवे ॥१४॥</strong></p>
<p><strong>एहि बाहुप्रयुक्तैर्नः परिघैश्शुलपट्टसैः।<br>
प्राणांस्त्यक्ष्यसि वीर्यं च धनुश्च करपीडितम् ॥१५॥</strong></p>
<p><strong>इत्येवमुक्त्वा संक्रुद्धा राक्षसास्ते चतुर्दश।<br>
[उद्यतायुधनिस्त्रिंशास्तावुभावभिदुद्रुवुः ॥१६॥</strong></p>
<p><strong>अभिपत्य ततो वेगात्पृष्ठतस्ते निशाचराः।<br>
परिघान्पट्टसान् शूलान्निस्त्रिंशान्हेमभूषितान् ॥१७॥]</strong></p>
<p><strong>चिक्षिपुस्तानि शूलानि राघवं प्रति दुर्जयम्।<br>
तानि शूलानि काकुत्स्थस्समस्तानि चतुर्दश ॥१८॥</strong></p>
<p><strong>तावद्भिरेव चिच्छेद शरैः काञ्चनभूषणैः।<br>
ततः पश्चान्महातेजा नाराचान् सूर्यसन्निभान् ॥१९॥</strong></p>
<p><strong>जग्राह परमक्रुद्धश्चतुर्दश शिलाशितान्।<br>
गृहीत्वा धनुरायम्य लक्ष्यानुद्दिश्य राक्षसान् ॥२०॥</strong></p>
<p><strong>मुमोच राघवो बाणान्वज्रानिव शतक्रतुः।<br>
रुक्मपुङ्खाश्च विशिखा दीप्ता हेमविभूषिताः ॥२१॥</strong></p>
<p><strong>ते भित्त्वा रक्षसां वेगाद्वक्षांसि रुधिरप्लुताः।<br>
विनिष्पेतुस्तदा भूमौ न्यमज्जन्ताशनिस्वनाः ॥२२॥</strong></p>
<p><strong>ते भिन्नहृदया भूमौ छिन्नमूला इव द्रुमाः।<br>
निपेतुश्शोणितार्द्राङ्गा विकृता विगतासवः ॥२३॥</strong></p>
<p><strong>तान् दृष्ट्वा पतितान् भूमौ राक्षसी क्रोधमूर्छिता।<br>
परित्रस्ता पुनस्तत्र व्यसृजद्भैरवस्वनान् ॥२४॥</strong></p>
<p><strong>सा नदन्ती महानादं जवाच्छूर्पणखा पुनः।<br>
उपगम्य खरं सा तु किंचित्संशुष्कशोणिता ॥२५॥</strong></p>
<p><strong>पपात पुनरेवार्ता सनिर्यासेव सल्लकी।<br>
भ्रातुस्समीपे शोकार्ता ससर्ज निनदं मुहुः ॥२६॥</strong></p>
<p><strong>सस्वरं मुमुचे बाष्पं विषण्णवदना तदा।<br>
निपातितान्दृश्य रणे तु राक्षसान्प्रधाविता शूर्पणखा पुनस्ततः।<br>
वधं च तेषां निखिलेन रक्षसां शशंस सर्व भगिनी खरस्य सा ॥</strong></p>
<p><strong>इति श्रीमदारण्यकाण्डे विंशस्सर्गः ॥</strong></p>
<p><strong>॥ एकविंशस्सर्गः ॥</strong></p>
<p><strong>स पुनः पतितां दृष्ट्वा क्रोधाच्छूर्पणखां खरः।<br>
उवाच व्यक्तया वाचा तामनर्थार्थमागताम् ॥१॥</strong></p>
<p><strong>“मया त्विदानीं शूरास्ते राक्षसा रुधिराशनाः।<br>
त्वत्प्रियार्थं विनिर्दिष्टाः किमर्थं रुद्यते पुनः ॥२॥</strong></p>
<p><strong>भक्ताश्चैवानुरक्ताश्च हिताश्च मम नित्यशः।<br>
घ्नन्तोऽपि न निहन्तव्या न न कुर्युर्वचो मम ॥३॥</strong></p>
<p><strong>किमेतच्छ्रोतुमिच्छामि कारणं यत्कृते पुनः।<br>
‘हा ना’थेति विनदन्ती सर्पवल्लुठसि क्षितौ ॥४॥</strong></p>
<p><strong>अनाथवद्विलपसि नाथे तु मयि संस्थिते।<br>
उत्तिष्ठोत्तिष्ठ मा भैषीर्वैकृष्यं त्यज्यतामिह ॥५॥”</strong></p>
<p><strong>इत्येवमुक्त्वा दुर्धर्षा स्वरेण परिसान्त्विता।<br>
विमृज्य नयने सास्रे खरं भ्रातरमब्रवीत् ॥६॥</strong></p>
<p><strong>“अस्मीदानीमहं प्राप्ता हृतश्रवणनासिका।<br>
शोणितौघपरिक्लिन्ना त्वया च परिसान्त्विता ॥७॥</strong></p>
<p><strong>प्रेषिताश्च त्वया वीरं! राक्षसास्ते चतुर्दश।<br>
निहन्तुं राघवं क्रोधान्मत्प्रियार्थं सलक्ष्मणम् ॥८॥</strong></p>
<p><strong>ते तु रामेण सामर्षाश्शूलपट्टसपाणयः।<br>
समरे निहतास्सर्वे सायकैर्मर्मभेदिभिः ॥९॥</strong></p>
<p><strong>तान्दृष्ट्वा पतितान्भूमौ क्षणेनैव महाबलान्।<br>
रामस्य च महत्कर्म महांस्त्रासोऽभवन्मम ॥१०॥</strong></p>
<p><strong>अहमस्मि समुद्विग्ना विषण्णा च निशाचर!।</strong></p>
<p><strong>शरणं त्वां पुनः प्राप्ता सर्वतो भयदर्शिनी ॥११॥</strong></p>
<p><strong>विषादनक्राध्युषिते परित्रासोर्मिमालिनि।<br>
कि मां न त्रायसे मग्नांविपुले शोकसागरे ॥१२॥</strong></p>
<p><strong>एते च निहता भूमौ रामेण निशितैश्शरैः।<br>
येऽपि मे पदवीं प्राप्ता राक्षसाः पिशिताशनाः ॥१३॥</strong></p>
<p><strong>मयि ते यद्यनुक्रोशो यदि रक्षस्सु तेषु च।<br>
रामेण यदि ते शक्तिस्तेजो वाऽस्ति निशाचर ! ॥१४॥</strong></p>
<p><strong>दण्डकारण्यनिलयं जहि राक्षसकण्टकम्।<br>
यदि रामं ममामित्रं न त्वमद्य वधिष्यसि ॥१५॥</strong></p>
<p><strong>तवैव चाग्रतः प्राणांस्त्यक्ष्यामि निरपत्रपा।<br>
बुद्ध्याऽहमनुपश्यामि न त्वं रामस्य संयुगे ॥१६॥</strong></p>
<p><strong>स्थातुं प्रतिमुखे शक्तस्सबलश्च महात्मनः।<br>
शूरमानी च शूरस्त्वं मिथ्यारोपितविक्रमः ॥१७॥</strong></p>
<p><strong>मानुषौ यो न शक्नोषि हन्तुं तौ रामलक्ष्मणौ।<br>
रामेण यदि ते शक्तिस्तेजो वास्ति निशाचर ! ॥१८॥</strong></p>
<p><strong>दण्डकारण्यनिलयं जहि तं कुलपांसन !।<br>
निस्सत्त्वस्याल्पवीर्यस्य वासस्ते कीदृशस्त्विह ॥१९॥</strong></p>
<p><strong>अपयाहि जनस्थानात्त्वरितस्सहबान्धवः।<br>
रामतेजोऽभिभूतो हि त्वं क्षिप्रं विनशिष्यसि ॥२०॥</strong></p>
<p><strong>सहि तेजस्समायुक्तो रामो दशरथात्मजः।<br>
भ्राता चास्य महावीर्यो येन चास्मि विरूपिता ॥२१॥”</strong></p>
<p><strong>एवं विलप्य बहुशो राक्षसी विततोदरी।<br>
कराभ्यामुदरं हत्वा रुरोद भृशदुःखिता ॥२२॥</strong></p>
<p><strong>[भ्रातुस्समीपे दुःखार्ता नष्टसंज्ञा बभूव ह] ॥</strong></p>
<p><strong>इति श्रीमदारण्यकाण्डे एकविंशस्सर्गः ॥</strong></p>
<p><strong>—————</strong></p>
<p><strong>॥द्वाविंशस्सर्गः॥</strong></p>
<p><strong>एवमाधर्षितश्शूरश्शूर्पणख्या खरस्तदा।<br>
उवाच रक्षसां मध्ये खरः खरतरं वचः ॥१॥</strong></p>
<p><strong>“तवावमानप्रभवः क्रोधोऽयमतुलो मम।<br>
न शक्यते धारयितुं लवणाम्भ इवोत्थितम् ॥२॥</strong></p>
<p><strong>न रामं गणये वीर्यान्मानुषं क्षीणजीवितम्।<br>
आत्मदुश्चरितैः प्राणान्हतो यो ऽद्य विमोक्ष्यति ॥३॥</strong></p>
<p><strong>बाष्पस्संह्रियतामेष संभ्रमश्च विमुच्यताम्।<br>
अहं रामं सह भ्रात्रा नयामि यमसादनम् ॥४॥</strong></p>
<p><strong>परश्वथहतस्याद्य मन्दप्राणस्य संयुगे।<br>
रामस्य रुधिरं रक्तमुष्णं पास्यसि राक्षसि! ॥५॥”</strong></p>
<p><strong>सा प्रहृष्टा वचश्श्रुत्वा खरस्य वदनाच्च्युतम्<br>
प्रशशंस पुनर्मौख्याद्भ्रातरं रक्षसां वरम् ॥६॥</strong></p>
<p><strong>तया परुषितः पूर्व पुनरेव प्रशंसितः।<br>
अब्रवीद्दूषणं नाम खरस्सेनापतिं तदा ॥७॥</strong></p>
<p><strong>चतुर्दश सहस्राणि मम चित्तानुवर्तिनाम्।<br>
रक्षसां भीमवेगानां समरेष्वनिवर्तिनाम् ॥८॥</strong></p>
<p><strong>नीलजीमूतवर्णानां घोराणां क्रूरकर्मणाम्।<br>
लोकहिंसाविहाराणां बलिनामुग्रतेजसाम् ॥९॥</strong></p>
<p><strong>तेषां शार्दूलदर्पाणां महास्यानां महौजसाम्।<br>
सर्वोद्योगमुदीर्णानां रक्षसां सौम्य ! कारय ॥१०॥</strong></p>
<p><strong>उपस्थापय मे क्षिप्रं रथं सौम्य ! धनूंषि च।<br>
शरांश्चित्रांश्च खड्गांश्च शक्तीश्चविविधाश्शिताः ॥११॥</strong></p>
<p><strong>अग्रे निर्यातुमिच्छामि पौलस्त्यानां महात्मनाम्।<br>
वधार्थंदुर्विनीतस्य रामस्य रणकोविदः ॥१२॥”</strong></p>
<p><strong>इति तस्य ब्रुवाणस्य सूर्यवर्णं महारथम्।<br>
सदश्वैश्शबलैर्युक्तमाचचक्षेऽथ दूषणः ॥१३॥</strong></p>
<p><strong>तं मेरुशिखराकारं तप्तकाञ्चनभूरुहम्।<br>
हेमचक्रमसंबाधं वैडूर्यमयकूबरम् ॥१४॥</strong></p>
<p>मत्स्यैः पुष्पैर्</p>
<p>द्रुमैशैलेश्चन्द्रसूर्यैश्च काञ्चनैः।<br>
मङ्गलैः पक्षिसंघैश्च ताराभिरभिसंवृतम् ॥१५॥</p>
<p><strong>ध्वजनिस्त्रिंशसंपन्न किङ्किणीकविराजितम्।<br>
सदश्वयुक्तं सोऽमर्षादारुरोह खरो रथम् ॥१६॥</strong></p>
<p><strong>निशाम्य तु रथस्थं तं राक्षसा भीमविक्रमाः।<br>
तस्थुस्संपरिवार्यैनं दूषणं च महाबलम्॥</strong></p>
<p><strong>खरस्तु तान्महेष्वासान्घोरवर्मायुधध्वजान्<br>
&lsquo;निर्या&rsquo; ते त्यब्रवीदृष्ट्वा रथस्थस्सर्वराक्षसान् ॥१८॥</strong></p>
<p><strong>ततस्तद्राक्षसं सैन्यं घोरवर्मायुधध्वजम्।<br>
निर्जगाम जनस्थानान्महानादं महाजवम्॥१९॥</strong></p>
<p><strong>मुद्गरैः पट्टसैश्शूलैस्सुतीक्ष्णैश्च परश्वथैः।<br>
खड्गैश्चक्रैश्च हस्तस्थैःभ्राजमानैश्च तोमरैः ॥२०॥</strong></p>
<p><strong>शक्तिभिः परिघैर्घोरैरतिमात्रैश्च कार्मुकैः।<br>
गदासिमुसलैर्वज्रैगृहीतैर्भीमदर्शनैः ॥२१॥</strong></p>
<p><strong>राक्षसानां सुघोराणां सहस्राणि चतुर्दश।<br>
निर्यातानि जनस्थानात्खरचित्तानुवर्तिनाम् ॥२२॥</strong></p>
<p><strong>तांस्त्वभिद्रवतो दृष्ट्वा राक्षसान्भीमविक्रमान्।<br>
खरस्यापि रथः किंचिज्जगाम तदनन्तरम् ॥२३॥</strong></p>
<p><strong>ततस्ताञ्छबलानश्वांस्तप्तकाञ्चनभूषितान्।<br>
खरस्य मतिमाज्ञाय सारथिस्समचोदयत् ॥२४॥</strong></p>
<p><strong>स चोदितो रथश्शीघ्रं खरस्य रिपुघातिनः।<br>
शब्देनापूरयामास दिशश्च प्रदिशस्तदा ॥२५॥</strong></p>
<p><strong>प्रवृद्धमन्युस्तु खरः खरस्वनो रिपोर्वधार्थं त्वरितो यथाऽन्तकः।<br>
अचूचुदत्सारथिमुन्नदन्घनं महाबलो मेघ इवाश्मवर्षवान् ॥२६॥</strong></p>
<p><strong>इति श्रीमदारण्यकाण्डे द्वाविंशस्सर्गः ॥</strong></p>
<p><strong>॥त्रयोविंशस्सर्गः॥</strong></p>
<p><strong>&lsquo;तस्मिन् याते बले घोरमशिवं शोणितोदकम्।<br>
अभ्यवर्षन्महामेघस्तुमुलो गर्दभारुणः ॥१॥</strong></p>
<p><strong>निपेतुस्तुरगास्तस्य रथयुक्ता महाजवाः।<br>
समे पुष्पचिते देशे राजमार्गे यदृच्छया ॥२॥</strong></p>
<p><strong>श्यामं रुधिरपर्यन्तं बभूव परिवेषणम्।<br>
अलातचक्रप्रतिमं परिगृह्य दिवाकरम् ॥३॥</strong></p>
<p><strong>ततो ध्वजमुपागम्य हेमदण्डं समुच्छ्रितम्।<br>
समाक्रम्य महाकायस्तस्थौ गृध्रस्सुदारुणः ॥४॥</strong></p>
<p><strong>जनस्थानसमीपे तु समागम्य खरस्वनाः।<br>
विस्वरान्विविधांश्चक्रुर्मांसादा मृगपक्षिणः ॥५॥</strong></p>
<p><strong>व्याजह्रुश्च प्रदीप्तायां दिशि वै भैरवस्वनम्।<br>
अशिवं यातुधानानां शिवा घोरा महास्वनाः ॥६॥</strong></p>
<p><strong>प्रभिन्नगिरि संकाशास्तोयशोणितधारिणः।<br>
आकाशं तदनाकाशं चक्रुर्भीमा वलाहकाः ॥७॥</strong></p>
<p><strong>बभूव तिमिरं घोरमुद्धतं रोमहर्षणम्।<br>
दिशो वा विदिशो वापि न च व्यक्तं चकाशिरे ॥८॥</strong></p>
<p><strong>क्षतजार्द्रसवर्णाभा सन्ध्या कालं विना बभौ।<br>
खरस्याभिमुखा नेदुस्तदा घोरमृगाः खगाः ॥९॥</strong></p>
<p><strong>कङ्कगोमायुगृध्राश्च चुक्रुशुर्भयशंसिनः।<br>
नित्याशुभकरा युद्धे शिवा घोरनिदर्शनाः ॥१०॥</strong></p>
<p>नेदुर्बलस्याभिमुखं ज्वालोद्गारिभिराननैः।<br>
कबन्धः परिघाभासो</p>
<p>दृश्यते भास्करान्तिके ॥११॥</p>
<p><strong>जग्राह सूर्यं स्वर्भानुरपर्वणि महाग्रहः।<br>
प्रवाति मारुतश्शीघ्रं निष्प्रभोऽभूद्दिवाकरः ॥१२॥</strong></p>
<p><strong>उत्पेतुश्च विना रात्रि ताराः खद्योतसप्रभाः।<br>
संलीनमीनविहगा नलिन्यश्शुष्कपङ्कजाः ॥१३॥</strong></p>
<p><strong>तस्मिन्क्षणे बभूवुश्च विना पुष्पफलैर्दुमाः।<br>
उद्धृतश्च विना वातं रेणुर्जलधरारुणः ॥१४॥</strong></p>
<p><strong>“वीचीकू’चीति वाश्यन्त्यो बभूवुस्तत्र शारिकाः।<br>
उल्काश्चापिसनिर्घाता निपेतुर्घोरदर्शनाः ॥१५॥</strong></p>
<p><strong>प्रचचाल मही सर्वा सशैलवनकानना।<br>
खरस्य च रथस्थस्य नर्दमानस्य धीमतः ॥१६॥</strong></p>
<p><strong>प्राकम्पत भुजस्सव्यस्स्वरश्चास्यावसज्जत।<br>
सास्रासंपद्यते दृष्टिः पश्यमानस्य सर्वतः ॥१७॥</strong></p>
<p><strong>ललाटे च रुजा जाता न च मोहान्न्यवर्तत।<br>
तांत्समीक्ष्य महोत्पातानुत्थितान्रोमहर्षणान् ॥१८॥</strong></p>
<p><strong>अब्रवीद्राक्षसांत्सर्वान्प्रहसंत्स खरस्तदा।<br>
“महोत्पातानिमांस्सर्वानुत्थितान्घोरदर्शनान् ॥१९॥</strong></p>
<p><strong>न चिन्तयाम्यहं वीर्याद्बलवान्दुर्बलानिव।<br>
तारा अपि शरैस्तीक्ष्णैः पातयामि नभःस्थलात् ॥२०॥</strong></p>
<p><strong>मृत्युं मरणधर्मेण संक्रुद्धो योजयाम्यहम्।<br>
राघवं तं बलोत्सिक्तं भ्रातरं चास्य लक्ष्मणम् ॥२१॥</strong></p>
<p><strong>अहत्वा सायकैस्तीक्ष्णैर्नोपावर्तितुमुत्सहे।<br>
सकामा भगिनी मेऽस्तु पीत्वा तु रुधिरं तयोः ॥२२॥</strong></p>
<p><strong>यन्निमित्तस्तु रामस्य लक्ष्मणस्य विपर्ययः।<br>
न क्वचित्प्राप्तपूर्वो मे संयुगेषु पराजयः ॥२३॥</strong></p>
<p><strong>युष्माकमेतत्प्रत्यक्षं नानृतं कथयाम्यहम्।<br>
देवराजमपि क्रुद्धो मत्तैरावतयायिनम् ॥२४॥</strong></p>
<p>वज्रहस्तं रणे हन्यां किंपुनस्तौ कुमानुषौ।”<br>
स तस्य गर्जितं श्रुत्वा राक्षसस्य महाचमूः ॥२५॥</p>
<p>प्रहर्षमतुलं लेभे मृत्युपाशावपाशिता।<br>
समीयुश्च महात्मानो युद्धदर्शनकाङ्क्षिणः ॥२६॥</p>
<p>ऋषयो देवगन्धर्वाः सिद्धाश्च सह चारणैः।<br>
समेत्यचोचुस्सहितास्तेऽन्योन्यं पुण्यकर्मणः ॥२७॥</p>
<p>“स्वस्ति गोब्राह्मणेभ्योऽस्तु लोकानां येऽभिसङ्गताः।<br>
जयतां राघवस्संख्ये पौलस्त्यान्रजनीचरान् ॥२८॥</p>
<p>चक्रहस्तो यथा युद्धे सर्वानसुरपुङ्गवान्।”<br>
एतच्चान्यच्च बहुशो ब्रुवाणाः परमर्षयः ॥२९॥</p>
<p>जातकौतूहलास्तत्र विमानस्थाश्च देवताः।<br>
ददृशुर्वाहिनीं तेषां राक्षसानां गतायुषाम् ॥३०॥</p>
<p>रथेन तु खरो वेगादुग्रसैन्यो विनिस्सृतः।<br>
तं दृष्ट्वा राक्षसं भूयो राक्षसा</p>
<p>च विनिस्सृताः ॥३१॥</p>
<p>श्येनगामी पृथुमीवो यज्ञशत्रुर्विहङ्गमः।<br>
दुर्जयः करवीराक्षः परुषः कालकार्मुकः ॥३२॥</p>
<p>मेघमाली महामाली सर्पास्यो रुधिराशनः।<br>
द्वादशैते महावीर्याः प्रतस्थुरभितः खरम् ॥३३॥</p>
<p>महाकपालस्स्थूलाक्षः प्रमाथी त्रिशिरास्तथा।<br>
चत्वार एते सेनान्यो दूषणं पृष्ठतो ययुः ॥३४॥</p>
<p>सा भीमवेगा समराभिकामा महाबला राक्षसवीरसेना।<br>
तौ राजपुत्रौ सहसाभ्युपेता माला ग्रहाणमिव चन्द्रसूर्यौ ॥३५॥</p>
<p><strong>इति श्रीमदारण्यकाण्डे त्रयोविंशस्सर्गः ॥</strong></p>
<p><strong>॥चतुर्विंशस्सर्गः॥</strong></p>
<p><strong>आश्रमं प्रतियाते तु खरे खरपराक्रमे।<br>
तानेवौत्पातिकान्रामस्सह भ्रात्रा ददर्श ह ॥१॥</strong></p>
<p><strong>तानुत्पातान्महाघोरारानुत्थितान्रोमहर्षणान्।<br>
प्रजानामहितान् दृष्ट्वा वाक्यं लक्ष्मणमब्रवीत् ॥२॥</strong></p>
<p><strong>इमान्पश्य महाबाहो! सर्वभूतापहारिणः।<br>
समुत्थितान्महोत्पातान् संहर्तुं सर्वराक्षसान् ॥३॥</strong></p>
<p><strong>अमी रुधिरधारास्तु विसृजन्तः खरस्वनान्।<br>
व्योम्निमेघा विवर्तन्ते परुषा गर्दभारुणाः ॥४॥</strong></p>
<p><strong>सधूमाश्च शरास्सर्वे मम युद्धाभिनन्दिनः।<br>
रुक्मपृष्ठानि चापानि विवेष्टन्ते च लक्ष्मण! ॥५॥</strong></p>
<p><strong>यादृशा इह कूजन्ति पक्षिणो वनचारिणः।<br>
अग्रतो नो भयं प्राप्तं संशयो जीवितस्य च ॥६॥</strong></p>
<p><strong>संप्रहारस्तु सुमहान्भविष्यति न संशयः।<br>
अयमाख्याति मे बाहुस्स्फुरमाणो मुहुर्मुहुः ॥७॥</strong></p>
<p><strong>सन्निकर्षे तु नश्शूर! जयं शत्रोः पराजयम्।<br>
सप्रभं च प्रसन्नं च तव वक्रंहि लक्ष्यते ॥८॥</strong></p>
<p><strong>उद्यतानां हि युद्धार्थ येषां भवति लक्ष्मण!।<br>
निष्प्रभं वदनं तेषां भवत्यायुःपरिक्षयः ॥९॥</strong></p>
<p><strong>रक्षसां नर्दतां घोरश्श्रूयते च महाध्वनिः।<br>
आहतानां च भेरीणां राक्षसैः क्रूरकर्मभिः ॥१०॥</strong></p>
<p><strong>अनागतविधानं तु कर्तव्यं शुभमिच्छता।<br>
आपदं शङ्कमानेन पुरुषेण विपश्चिता ॥११॥</strong></p>
<p><strong>तस्माद्गृहीत्वा वैदेहीं शरपाणिर्धनुर्धरः।<br>
गुहामाश्रय शैलस्य दुर्गां पादपसंकुलाम् ॥१२॥</strong></p>
<p><strong>प्रतिकूलितुमिच्छामि न हि वाक्यमिदं त्वया।<br>
शापितो मम पादाभ्यां गम्यतां वत्स! मा चिरम् ॥१३॥</strong></p>
<p><strong>त्वं हि शूरश्च बलवान्हन्याह्येतान्न संशयः।<br>
स्वयं तु हन्तुमिच्छामि सर्वानेव निशाचरान् ॥१४॥”</strong></p>
<p><strong>एवमुक्तस्तु रामेण लक्ष्मणस्सह सीतया।<br>
शरानादाय चापं च गुहां दुर्गांसमाश्रयत् ॥१५॥</strong></p>
<p><strong>तस्मिन्प्रविष्टे तु गुहां लक्ष्मणे सह सीतया।<br>
‘हन्त! निर्युक्त’मित्युक्त्वा रामः कवचमाविशत् ॥१६॥</strong></p>
<p><strong>स तेनाग्निनिकाशेन कवचेन विभूषितः।<br>
बभूव रामस्तिमिरे विधूमोऽग्निरिवोत्थितः ॥१७॥</strong></p>
<p><strong>स चापमुद्यम्य महच्छरानादाय वीर्यवान्।<br>
बभूवावस्थितस्तत्र ज्यास्वनैः पूरयन्दिशः ॥१८॥</strong></p>
<p><strong>ततो देवास्सगन्धर्वाः सिद्धाश्च सह चारणैः।<br>
समेयुश्च महात्मानो युद्धदर्शनकाङ्क्षिणः ॥१९॥</strong></p>
<p><strong>ऋषयश्च महात्मानो लोके ब्रह्मर्षिसत्तमाः।<br>
समेत्य चोचुस्सहिता अन्योन्यं पुण्यकर्मणः ॥२०॥</strong></p>
<p><strong>“स्वस्ति गोब्राह्मणेभ्योऽस्तु लोकानां येऽभिसंगताः।<br>
जयतां राघवो युद्धे पौलस्त्यात्रजनीचरान् ॥२१॥</strong></p>
<p>चक्रहस्तो यथा युद्धे सर्वानसुरपुङ्गवान्।”<br>
एवमुक्त्वा पुनः प्रोचुरालोक्य च परस्परम् ॥२२॥</p>
<p>“चतुर्दश सहस्राणि रक्षसां भीमकर्मणाम्।<br>
एकश्च रामो धर्मात्मा कथं युद्धं भविष्यति ॥२३॥</p>
<p>इति राजर्षयस्सिद्धास्सगणाश्च द्विजर्षभाः।<br>
जातकौतूहलास्तस्थुर्विमानस्थाश्च देवताः ॥२४॥</p>
<p>आविष्टं तेजसा रामं संग्रामशिरसि स्थितम्।<br>
दृष्ट्वा सर्वाणि भूतानि भयाद्विव्यथिरे तदा ॥२५॥</p>
<p><strong>रूपमप्रतिमं तस्य रामस्याक्लिष्टकर्मणः<br>
बभूव रूपं क्रुद्धस्य रुद्रस्येव पिनाकिनः ॥२६॥</strong></p>
<p><strong>[इति संभाष्यमाणे तु देवगन्धर्वचारणैः।]<br>
ततो गम्भीरनिर्ह्लादं घोरवर्मायुधध्वजम् ॥२७॥</strong></p>
<p><strong>अनीकं यातुधानानां समन्तात्प्रत्यदृश्यत।<br>
सिंहनादं विसृजतामन्योन्यमभिगर्जताम् ॥२८॥</strong></p>
<p><strong>चापानि विष्फारयतां जृम्भतां चाप्यभीक्ष्णशः।<br>
विप्रधुष्टस्वनानां च दुन्दुभींश्चापिनिघ्नताम् ॥२९॥</strong></p>
<p><strong>तेषां सुतुमुलशब्दः पूरयामास तद्वनम्।<br>
तेन शब्देन वित्रस्ताश्श्वापदा वनचारिणः ॥३०॥</strong></p>
<p><strong>दुद्रुवुर्यत्र निश्शब्दं पृष्ठतो न व्यलोकयन्।<br>
वृतनानाप्रहरणं गम्भीरं सागरोपमम् ॥३१॥</strong></p>
<p><strong>रामोऽपि चारयन् चक्षुस्सर्वतो रणपण्डितः।<br>
ददर्श खरसैन्यं तद्युद्धाभिमुखमुत्थितम् ॥३२॥</strong></p>
<p><strong>वितत्य च धनुर्भीमं तूण्योश्चोद्धृत्य सायकान्।<br>
क्रोधमाहारयत्तीव्रं वधार्थं सर्वरक्षसाम् ॥३३॥</strong></p>
<p><strong>दुष्प्रेक्ष्यस्सोऽभवत्क्रुद्धो युगान्ताग्निरिव ज्वलन्।<br>
तं दृष्ट्वा तेजसाविष्टं प्राद्रवन्वनदेवताः ॥३४॥</strong></p>
<p><strong>तस्य क्रुद्धस्य रूपं तु रामस्य ददृशे तदा।<br>
दक्षस्येव ऋतुं हन्तुमुद्यतस्य पिनाकिनः ॥३५॥</strong></p>
<p><strong>आविष्टं तेजसा रामं संग्रामशिरसि स्थितम्।<br>
दृष्ट्वा सर्वाणि भूतानि भयार्तानि प्रदुद्गुवुः ॥३६॥</strong></p>
<p><strong>तत्कार्मुकैराभरणैर्ध्वजैश्च तैर्वर्मभिश्चाग्निसमानवर्णैः।<br>
बभूव सैन्यं पिशिताशनानां सूर्योदये नीलमिवाभ्रबृन्दम् ॥३७॥</strong></p>
<p><strong>इति श्रीमदारण्यकाण्डे चतुर्विशस्सर्गः ॥</strong></p>
<p><strong>—————</strong></p>
<p><strong>॥पञ्चविंशस्सर्गः॥</strong></p>
<p><strong>अवष्टब्धधनुं रामं क्रुद्धं च रिपुघातिनम्।<br>
ददर्शाऽश्रममागम्य खरस्सह पुरस्सरैः ॥१॥</strong></p>
<p><strong>तं दृष्ट्वा सशरं चापमुद्यम्य खरनिस्वनम्।<br>
‘रामस्याऽभिमुखं सूतं ‘चोद्यता’ मित्यचोदयत् ॥२॥</strong></p>
<p><strong>स खरस्याज्ञया सूतस्तुरङ्गांत्समचोदयत्।<br>
यत्र रामो महाबाहुरेको धून्वन् स्थितो धनुः ॥३॥</strong></p>
<p><strong>तं तु निष्पतितं दृष्ट्वा सर्वे ते रजनीचराः।<br>
नर्दमाना महानादं सचिवाः पर्यवारयन् ॥४॥</strong></p>
<p><strong>स तेषां यातुधानानां मध्ये रथगतः खरः।<br>
बभूव मध्ये ताराणां लोहिताङ्गइवोदितः ॥५॥</strong></p>
<p><strong>ततश्शरसहस्रेण राममप्रतिमौजसम्।<br>
अर्दयित्वा महानादं ननाद समरे खरः ॥६॥</strong></p>
<p><strong>ततस्तं भीमधन्वानं क्रुद्धास्सर्वे निशाचराः।<br>
रामं नानाविधैश्शस्त्रैरभ्यवर्षन्त दुर्जयम् ॥७॥</strong></p>
<p><strong>मुद्गरैः पट्टसैश्शूलैः प्रासैः खड्गैः परश्वथैः।<br>
राक्षसास्समरे रामं निजघ्नू रोषतत्पराः ॥८॥</strong></p>
<p><strong>ते वलाहकसंकाशा महानादा महौजसः।<br>
अभ्यधावन्त काकुत्स्थं रथैर्वाजिभिरेव च ॥९॥</strong></p>
<p><strong>गजैः पर्वतकूटाभैरामं युद्धे जिघांसवः।<br>
ते रामे शरवर्षाणि व्यसृजन्रक्षसां गणाः ॥१०॥</strong></p>
<p><strong>शैलेन्द्रमिव धाराभिर्वर्षमाणा वलाहकाः।<br>
स तैः परिवृतो घोरैराघवो रक्षसां गणैः ॥११॥</strong></p>
<p><strong>तानि मुक्तानि शस्त्राणि यातुधानैस्स राघवः।<br>
प्रतिजग्राह विशिखैर्नद्योघानिव सागरः ॥१२॥</strong></p>
<p><strong>स तैः प्रहरणैघरैर्भिन्नगात्रो न विव्यथे।<br>
रामः प्रदीप्तैर्बहुभिर्वचैरिव महाचलः ॥१३॥</strong></p>
<p><strong>स विद्धः क्षतजादिग्धस्सर्वगात्रेषु राघवः।<br>
बभूव रामः सन्ध्याभ्रैर्दिवाकर इवावृतः ॥१४॥</strong></p>
<p><strong>विषेदुर्देवगन्धर्वाः सिद्धाश्च परमर्षयः।<br>
एवं सहस्रैर्बहुभिस्तदा दृष्ट्वा समावृतम् ॥१५॥</strong></p>
<p><strong>उतो रामस्सुसंक्रुद्धो मण्डलीकृतकार्मुकः।<br>
ससर्ज विशिखान्वाणाञ्छतशोऽथ सहस्रशः ॥१६॥</strong></p>
<p><strong>दुरावारान्दुर्विषहान्कालदण्डोपमान्रणे।<br>
मुमोच लीलया रामः कङ्कपत्रानजिह्मगान् ॥१७॥</strong></p>
<p><strong>ते शराश्शत्रुसैन्येषु मुक्ता रामेण लीलया।<br>
आददू रक्षसां प्राणान्पाशाः कालकृता इव ॥१८॥</strong></p>
<p><strong>भित्त्वाराक्षसदेहांस्तांस्ते शरा रुधिराप्लुताः।<br>
अन्तरिक्षगता रेजुर्दीताग्निसमतेजसः ॥१९॥</strong></p>
<p><strong>असंख्येयास्तु रामस्य सायकाश्चापमण्डलात्।<br>
विनिष्पेतुरतीवोग्रारक्षःप्राणापहारिणः ॥२०॥</strong></p>
<p><strong>[ ते रणे साङ्गदान्बाहूंत्सहस्ताभरणान्भुजान्।<br>
चिच्छिदुर्बिभिदुश्चापि रामचापगुणाच्च्युताः ॥२१॥]</strong></p>
<p><strong>तैर्धनूंषि ध्वजाग्राणि वर्माणि च शिरांसि च।<br>
बाहूस्सहस्ताभरणानूरून्करिकरोपमान् ॥२२॥</strong></p>
<p><strong>चिच्छेद रामस्समरे शतशोऽथ सहस्रशः।<br>
हयान्काञ्चनसन्नाहान्रथयुक्तांत्ससारथीन् ॥२३॥</strong></p>
<p><strong>गजांश्च सगजारोहांत्सहायांत्सादिनस्तथा।<br>
पदातींत्समरे, हत्वा ह्यनयद्यमसादनम् ॥२४॥</strong></p>
<p><strong>ततो नालीकनाराचैस्तीक्ष्णाग्रैश्च विकर्णिभिः।<br>
भीममार्तस्वरं चक्रुर्भिद्यमाना निशाचराः ॥२५॥</strong></p>
<p><strong>तत्सैन्यं निशितैर्बाणैरर्दितं मर्मभेदिभिः।<br>
रामेण न सुखं लेभे शुष्कं वनमिवाग्निना ॥२६॥</strong></p>
<p><strong>केचिद्भीमबलाश्शूराश्शूलान्खड्गान्परश्वथान्।<br>
रामस्याभिमुखं गत्वा चिक्षिपुः परमायुधान् ॥२७॥</strong></p>
<p><strong>तानि बाणैर्महाबाहुश्शस्त्राण्यावार्य राघवः।<br>
जहार समरे प्राणांश्चिच्छेद च शिरोधरान् ॥२८॥</strong></p>
<p><strong>ते छिन्नशिरसः पेतुश्छिन्नवर्मशरासनाः।<br>
सुवर्णवातविक्षिप्ता जगत्यां पादपा यथा ॥२९॥</strong></p>
<p><strong>अवशिष्टाश्चये तत्र विषण्णाश्च निशाचराः।<br>
खरमेवाभ्यधावन्त शरणार्थं शरार्दिताः ॥३०॥</strong></p>
<p><strong>तांत्सर्वान्पुनरादाय समाश्वास्य च दूषणः।<br>
अभ्यधावत काकुत्स्थं क्रुद्धो रुद्रभिवान्तकः ॥३१॥</strong></p>
<p><strong>निवृत्तास्तु पुनस्सर्वे दूषणाऽऽश्रयनिर्भयाः।<br>
राममेवाभ्यधावन्त सालतालशिलायुधाः ॥३२॥</strong></p>
<p><strong>शूलमुद्गरहस्ताश्च चापहस्ता महाबलाः।<br>
सृजन्तश्शरवर्षाणि शस्त्रवर्षाणि संयुगे ॥३३॥</strong></p>
<p><strong>द्रुमवर्षाणि मुञ्चन्तश्शिलावर्षाणि राक्षसाः।<br>
तद्बभूवाद्भुतं युद्धं तुमुलं रोमहर्षणम् ॥३४॥</strong></p>
<p><strong>रामस्य च महाघोरं पुनस्तेषां च रक्षसाम्।<br>
ते समन्तादतिक्रुद्धा राघवं पुनरभ्ययुः ॥३५॥</strong></p>
<p><strong>तैश्च सर्वा दिशो दृष्ट्वा प्रदिशश्च समावृतः।<br>
राक्षसैरुद्यतप्रासैश्शरवर्षाभिवर्षिभिः ॥३६॥</strong></p>
<p><strong>स कृत्वा भैरवं नादमस्त्रं परमभास्वरम्।<br>
संयोजयत गान्धर्वं राक्षसेषु महाबलः ॥३७॥</strong></p>
<p><strong>ततश्शरसहस्राणि निर्ययुश्चापमण्डलात्।<br>
सर्वा दश दिशो बाणैरावार्यन्त समागतैः ॥३८॥</strong></p>
<p><strong>नाददानं शरान्घोरान्न मुञ्चन्तं शिलीमुखान्।<br>
विकर्षमाणं पश्यन्ति राक्षसास्ते शरार्दिताः ॥३९॥</strong></p>
<p><strong>शरान्धकारमाकाशमावृणोत्स दिवाकरम्।<br>
बभूवावस्थितो रामः प्रवमन्निव ताञ्छरान् ॥४०॥</strong></p>
<p><strong>युगपत्पतमानैश्च युगपच्चहतैर्भृशम्।<br>
युगपत्पतितैश्चैव विकीर्णा वसुधाऽभवत् ॥४१॥</strong></p>
<p><strong>निहताः पतिताः क्षीणाश्छिन्ना भिन्ना विदारिताः।<br>
तत्र तत्र स्म दृश्यन्ते राक्षसास्ते सहस्रशः ॥४२॥</strong></p>
<p><strong>सोष्णीषैरुत्तमाङ्गैश्च साङ्गदैर्बाहुभिस्तथा।<br>
ऊरुभिर्जानुभिश्छिन्नैर्नानारूपैर्विभूषणैः ॥४३॥</strong></p>
<p><strong>हयैश्च द्विपमुख्यैश्च स्थैभिन्नैरनेकशः।<br>
चामरैर्व्यजनैश्छत्रैर्ध्वजैर्नानाविधरपि ॥४४॥</strong></p>
<p><strong>रामस्य बाणाभिहतैर्विचित्रैश्शूलपट्टसैः।<br>
खड्ङ्गैः खण्डीकृतैः प्रासैर्विकीर्णैश्च परश्वथैः ॥४५॥</strong></p>
<p><strong>चूर्णिताभित्रिशलाभिश्च शरैश्चित्रैरनेकशः।<br>
विच्छिन्नैस्समरे भूमिर्विकीर्णाऽभूद्भयङ्करा ॥४६॥</strong></p>
<p><strong>इति श्रीमदारण्यकाण्डे पञ्चविंशस्सर्गः ॥</strong></p>
<p><strong>—————</strong></p>
<p><strong>॥षड्विंशस्सर्गः॥</strong></p>
<p><strong>दूषणस्तु स्वकं सैन्यं हन्यमानं निरीक्ष्य सः।<br>
संदिदेश महाबाहुर्भीमवेगान्दुरासदान् ॥१॥</strong></p>
<p><strong>राक्षसान्पञ्चसाहस्रांत्समरेष्वनिवर्तिनः।<br>
ते शूलैः पट्टसैः खड्गैश्शिलावर्षैर्द्रुमैरपि ॥२॥</strong></p>
<p><strong>शरवर्षैरविच्छिन्नं ववृषुस्तं समन्ततः।<br>
स द्रुमाणां शिलानां च वर्ष प्राणहरं महत् ॥३॥</strong></p>
<p><strong>प्रतिजग्राह धर्मात्मा राघवस्तीक्ष्णसायकैः।<br>
प्रतिगृह्य च तद्वर्षं निमीलित इवर्षभः ॥४॥</strong></p>
<p><strong>रामः क्रोधं परं भेजे वधार्धं सर्वरक्षसाम्।<br>
ततः क्रोधसमाविष्टः प्रदीप्त इव तेजसा ॥५॥</strong></p>
<p><strong>शरैरवाकिरत्सैन्यं सर्वतस्सहदूषणम्।<br>
ततस्सेनापतिः क्रुद्धो दूषणश्शत्रुदूषणः ॥६॥</strong></p>
<p><strong>शरैरशनिकल्पैस्तं राघवं समवाकिरत्।<br>
ततो रामस्सुसंक्रुद्धः क्षुरेणास्य महद्धनुः ॥७॥</strong></p>
<p><strong>चिच्छेद समरे वीरञ्चतुर्भिश्चतुरो हयान्।<br>
हत्वा चाश्वान् शरैस्तीक्ष्णैरर्धचन्द्रेण सारथेः ॥८॥</strong></p>
<p><strong>शिरो जहार तद्रक्षस्त्रिभिर्विव्याघ वक्षसि।<br>
स च्छिन्नधन्वा विरथो हताश्वो हतसारथिः ॥९॥</strong></p>
<p><strong>जग्राह गिरिशृङ्गाभं परिघं रोमहर्षणम्।<br>
वेष्टितं काञ्चनैः पट्टैर्देवसैन्यप्रमर्दनम् ॥१०॥</strong></p>
<p><strong>आयसैश्शङ्कुभिस्तीक्ष्णैः कीर्णं परवसोक्षितम्।<br>
वज्राशनिसमस्पर्शं परगोपुरदारणम् ॥११॥</strong></p>
<p><strong>तं महोरगसंकाशं प्रगृह्य परिघं रणे।<br>
दूषणोऽभ्यद्रवद्रामं क्रूरकर्मा निशाचरः ॥१२॥</strong></p>
<p><strong>तस्याभिपतमानस्य दूषणस्य स राघवः।<br>
द्वाभ्यां शराभ्यां चिच्छेद सहस्ताभरणौ भुजौ ॥१३॥</strong></p>
<p><strong>भ्रष्टस्तस्य महाकायः पपात रणमूर्धनि।<br>
परिघश्छिन्नहस्तस्य शक्रध्वज इवाग्रतः ॥१४॥</strong></p>
<p><strong>सकराभ्यां विकीर्णाभ्यां पपात भुवि दूषणः।<br>
विषाणाभ्यां विशीर्णाभ्यां मनस्वीव महागजः ॥१५॥</strong></p>
<p><strong>तं दृष्ट्वा पतितं भूमौ दूषणं निहतं रणे।<br>
‘साधु सा’ ध्विति काकुत्स्थं सर्वभूतान्यपूजयन् ॥१६॥</strong></p>
<p><strong>एतस्मिन्नन्तरे क्रुद्धास्त्रयस्सेनाप्रयायिनः।<br>
संहत्याभ्यद्रवन्रामं मृत्युपाशावपाशिताः ॥१७॥</strong></p>
<p><strong>महाकपालः स्थूलाक्षः प्रमाथी च महाबलः।<br>
महाकपालो विपुलं शूलमुद्यम्य राक्षसः ॥१८॥</strong></p>
<p><strong>स्थूलाक्षः पट्टसं गृह्य प्रमाथी च परश्वथम्।<br>
दृष्दैवापततस्तूर्णंराघवस्सायकैश्शितैः ॥१९॥</strong></p>
<p><strong>तीक्ष्णाग्रैःप्रतिजग्राह संप्राप्तानतिथीनिव।<br>
महाकपालस्य शिरश्चिच्छेद परमेषुभिः ॥२०॥</strong></p>
<p><strong>असंख्येयैस्तु बाणौघैः प्रममाथ प्रमाथिनम्।<br>
स पपात हतो भूमौ विटपीव महाद्रुमः ॥२१॥</strong></p>
<p><strong>स्थूलाक्षस्याक्षिणी तीक्ष्णैः पूरयामास सायकैः।<br>
दूषणस्यानुगान्पञ्च साहस्रान्कुपितः क्षणात् ॥२२॥</strong></p>
<p><strong>बाणौघैः पञ्चसाहस्रैरनयद्यमसादनम्।<br>
दूषणं निहतं दृष्ट्वा तस्य चैव पदानुगान् ॥२३॥</strong></p>
<p><strong>व्यादिदेश खरः क्रुद्धस्सेनाध्यक्षान्महाबलान्।<br>
“अयं विनिहतस्संख्ये दूषणस्सपदानुगः ॥२४॥</strong></p>
<p><strong>महत्या सेनया सार्धं युद्ध्वारामं कुमानुषम्।<br>
शस्त्रैर्नानाविधाकारैर्हनध्वं सर्वराक्षसाः! ॥२५॥</strong></p>
<p><strong>एवमुक्त्वा खरः क्रुद्धो राममेवाभिदुद्रुवे।<br>
श्येनगामी पुथुग्रीवो यज्ञशत्रुर्विहङ्गमः ॥२६॥</strong></p>
<p><strong>दुर्जयः करवीराक्षो परुषः कालकार्मुकः।<br>
मेघमाली महामाली सर्पास्यो रुधिराशनः ॥२७॥</strong></p>
<p><strong>द्वादशैते महावीर्या बलाध्यक्षास्ससैनिकाः।<br>
राममेवाभ्यवर्तन्त विसृजन्तश्शरोत्तमान् ॥२८॥</strong></p>
<p><strong>ततः पावकसंकाशैर्हेमवज्रविभूषितैः।<br>
जघान शेषं तेजस्वी तस्य सैन्यस्य सायकैः ॥२९॥</strong></p>
<p><strong>ते रुक्मपुङ्खा विशिखास्सधूमा इव पावकाः।<br>
निजघ्नुस्तानि रक्षांसि वज्रा इव महाद्रुमान् ॥३०॥</strong></p>
<p><strong>रक्षसां नु शतं रामश्शतेनैकेन कर्णिना।<br>
सहस्रं च सहस्रेण जघान रणमूर्धनि ॥३१॥</strong></p>
<p><strong>तैर्भिन्नवर्माभरणाश्छिन्ना भग्नशरासनाः।<br>
निपेतुश्शोणितादिग्धा धरण्यां रजनीचराः ॥३२॥</strong></p>
<p><strong>तैर्मुक्तकेशैस्समरे पतितैश्शोणितोक्षितैः।<br>
आस्तीर्णा वसुधा कृत्स्ना महावेदिः कुशैरिव ॥३३॥</strong></p>
<p><strong>क्षणेन तु महाघोरं वनं निहतराक्षसम्।<br>
बभूव निरयप्रख्यं मांसशोणितकर्दमम् ॥३४॥</strong></p>
<p><strong>चतुर्दश सहस्राणि रक्षसां भीमकर्मणाम्।<br>
हतान्येकेन रामेण मानुषेण पदातिना ॥३५॥</strong></p>
<p><strong>तस्य सैन्यस्य सर्वस्य खरइशेषो महारथः।<br>
राक्षसस्त्रिशिराश्चैवरामश्च रिपुसूदनः ॥३६॥</strong></p>
<p><strong>शेषा हता महासत्त्वा राक्षसा रणमूर्धनि।<br>
घोरा दुर्विषहास्सर्वे लक्ष्मणस्याग्रजेन ते ॥३७॥</strong></p>
<p><strong>ततस्तु तद्भीमबलं महाहवे समीक्ष्य रामेण हतं बलीयसा।<br>
रथेन रामं महता खरस्तदा समाससादेन्द्र इवोद्यताशनिः ॥३८॥</strong></p>
<p><strong>इति श्रीमदारण्यकाण्डे षडविंशस्सर्गः ॥</strong></p>
<p><strong>————</strong></p>
<p><strong>॥ सप्तविंशस्सर्गः ॥</strong></p>
<p><strong>खरं तु रामाभिमुखं प्रयान्तं वाहिनीपतिः।<br>
राक्षसस्त्रिशिरा नाम सन्निपत्येदमब्रवीत् ॥१॥</strong></p>
<p><strong>मां नियोजय विक्रान्त! सन्निवर्तय साहसात्।<br>
पश्य रामं महाबाहुं संयुगे विनिपातितम् ॥२॥</strong></p>
<p><strong>प्रतिजानामि ते सत्यमायुधं चाहमालभे।<br>
यथा रामं वधिष्यामि वधार्हंसर्वरक्षसाम् ॥३॥</strong></p>
<p><strong>‘अहं वास्य रणे मृत्युरेष वा समरे मम।’<br>
विनिवृत्य रणोत्साहान्मुहूर्तं प्राश्निको भव ॥४॥</strong></p>
<p><strong>प्रहृष्टो वा हते राम जनस्थानं प्रयास्यसि।<br>
मयि वा निहते रामं संयुगायोपयास्यसि ॥5॥”</strong></p>
<p><strong>स्वरस्त्रिशिरसा तेन मृत्युलोभात्प्रसादितः।<br>
[युद्धश्रद्धां परित्यज्य युद्धाय समचोदयत् ॥६॥]</strong></p>
<p><strong>‘गच्छ यु’ ध्येत्यनुज्ञातो राघवाभिमुखो ययौ।<br>
त्रिशिराश्चरथेनैव वाजियुक्तेन भास्वता ॥७॥</strong></p>
<p><strong>अभ्यद्रवद्रणे रामं त्रिशृङ्ग इव पर्वतः।<br>
शरधारासमूहांत्स महामेघ इवोत्सृजन् ॥८॥</strong></p>
<p><strong>व्यसृजत्सदृशं नादं जलार्द्रस्य तु दुन्दुभेः।<br>
आगच्छन्तं त्रिशिरसं राक्षसं प्रेक्ष्य राघवः ॥९॥</strong></p>
<p><strong>धनुषा प्रतिजग्राह विधून्वन्सायकान् शितान्।<br>
स सम्प्रहारस्तुमुलो रामस्त्रिशिरसोर्महान् ॥१०॥</strong></p>
<p><strong>बभूवातीव बलिनोरिंसहकुञ्जरयोरिव।<br>
ततस्त्रिशिरसा बाणैर्ललाटे ताडितस्त्रिभिः ॥११॥</strong></p>
<p><strong>अमर्षी कुपितो रामस्संरब्धमिदमब्रवीत्।<br>
“अहो विक्रमशूरस्य राक्षसस्येदृशं बलम् ॥१२॥</strong></p>
<p><strong>पुष्पैरिव शरैर्यस्य ललाटेऽस्मिन्परिक्षतः।<br>
ममापि प्रतिगृह्णीष्व शरांश्चापगुणाच्च्युतान् ॥१३॥”</strong></p>
<p><strong>एवमुक्त्वा तु संरब्धश्शरानाशीविषोपमान्।<br>
त्रिशिरो वक्षसि क्रुद्धो निजघान चतुर्दश ॥१४॥</strong></p>
<p><strong>चतुर्भिस्तुरगानस्य शरैस्सन्नतपर्वभिः।<br>
न्यपातयत तेजस्वी चतुरस्तस्य वाजिनः ॥१५॥</strong></p>
<p><strong>अष्टभिस्सायकैस्सूतं रथोपस्थे न्यपातयत्।<br>
रामश्चिच्छेद बाणेन ध्वजं चास्य समुच्छ्रितम् ॥१६॥</strong></p>
<p><strong>ततो हतरथात्तस्मादुत्पतन्तं निशाचरम्।<br>
बिभेद रामस्तं बाणैर्हृदये सोऽभवज्जडः ॥१७॥</strong></p>
<p><strong>सायकैश्चाप्रमेयात्मा सामर्षस्तस्य रक्षसः।<br>
शिरांस्यपातयद्रामो वेगवद्भिस्त्रिभिश्शितैः ॥१८॥</strong></p>
<p><strong>स भूमौ रुधिरोद्गारी रामबाणाभिपीडितः।<br>
न्यपतस्पतितैः पूर्वं स्वशिरोभिर्निशाचरः ॥१९॥</strong></p>
<p><strong>हतशेषास्ततो भग्ना राक्षसाः खरसंश्रयाः।<br>
द्रवन्ति स्म न तिष्ठन्ति व्याघ्रत्रस्ता मृगा इव ॥२०॥</strong></p>
<p><strong>तान्खरो द्रवतो दृष्ट्वा निवर्त्य रुषितस्स्वयम्।<br>
राममेवाभिदुद्राव राहुश्चन्द्रमसं यथा ॥२१॥</strong></p>
<p><strong>इति श्रीमदारण्यकाण्डे सप्तविंशस्सर्गः ॥</strong></p>
<p><strong>—————</strong></p>
<p><strong>॥अष्टाविंशस्सर्गः॥</strong></p>
<p><strong>निहतं दूषणं दृष्ट्वा रणे त्रिशिरसा सह।<br>
खरस्याप्यभवत्त्रासो दृष्ट्वा रामस्य विक्रमम् ॥१॥</strong></p>
<p><strong>स दृष्ट्वा राक्षसं सैन्यमविषह्यं महाबलः।<br>
हतमेकेन रामेण त्रिशिरोदूषणावपि ॥२॥</strong></p>
<p><strong>तद्बलंहतभूयिष्ठं विमनाः प्रेक्ष्य राक्षसः।<br>
आससाद खरो रामं नमुचिर्वासवं यथा ॥३॥</strong></p>
<p><strong>विकृष्य बलवच्चापं नाराचान्रक्तभोजनान्।<br>
खरश्चिक्षेप रामाय क्रुद्धानाशीविषानिव ॥४॥</strong></p>
<p><strong>ज्यां विधून्वंत्सुबहुशश्शिक्षयास्त्राणि दर्शयन्।<br>
चकार समरे मार्गाञ्छरै रथगतः खरः ॥५॥</strong></p>
<p><strong>स सर्वाश्च दिशो बाणैः प्रदिशश्च महारथः।<br>
पूरयामास तं दृष्ट्वा रामोऽपि सुमहद्धनुः ॥६॥</strong></p>
<p><strong>स सायकैर्दुर्विषहैस्सस्फुलिङ्गैरिवाग्निभिः।<br>
नभश्चकाराविवरं पर्जन्य इव वृष्टिभिः ॥७॥</strong></p>
<p><strong>तद्भूव शितैर्बाणैः खरराम विसर्जितैः।<br>
पर्याकाशमनाकाशं सर्वतश्शरसंकुलम् ॥८॥</strong></p>
<p><strong>शरजालावृतस्सूर्यो न तदा स्म प्रकाशते।<br>
अन्योन्यवधसंरम्भादुभयोः संप्रयुध्यतोः ॥९॥</strong></p>
<p><strong>ततो नालीकनाराचैस्तीक्ष्णाग्रैश्च विकर्णिभिः।<br>
आजघान खरो रामं तोत्रैरिव महाद्विपम् ॥१०॥</strong></p>
<p><strong>तं रथस्थं धनुष्पाणिं राक्षसं पर्यवस्थितम्।<br>
ददृशुस्सर्वभूतानि पाशहस्तमिवान्तकम् ॥११॥</strong></p>
<p><strong>हन्तारं सर्वसैन्यस्य पौरुषे पर्यवस्थितम्।<br>
परिश्रान्तं महासत्त्वं मेने रामं खरस्तदा ॥१२॥</strong></p>
<p><strong>तं सिंहमिव विक्रान्तं सिंहविक्रान्तगामिनम्।<br>
दृष्ट्वा नोद्विजते रामस्सिंहः क्षुद्रमृगं यथा ॥१३॥</strong></p>
<p><strong>ततस्सूर्यनिकाशेन रथेन महता खरः।<br>
आससाद रणे रामं पतङ्ग इव पावकम् ॥१४॥</strong></p>
<p><strong>ततोऽस्य सशरं चापं मुष्टिदेशे महात्मनः।<br>
खरश्चिच्छेद रामस्य दर्शयन्पाणिलाघवम् ॥१५॥</strong></p>
<p><strong>स पुनस्त्वपरांत्सप्त शरानादाय वर्मणि।<br>
निजघान खरः क्रुद्धश्शक्रासनिसमप्रभान् ॥१६॥</strong></p>
<p><strong>ततस्तत्प्रहतं बाणैः खरमुक्तैस्सुपर्वभिः।<br>
पपात कवचं भूमौ रामस्यादित्यवर्चसः ॥१७॥</strong></p>
<p><strong>ततश्शरसहस्रेण राममप्रतिमौजसम्।<br>
अर्दयित्वा महानादं ननाद समरे खरः ॥१८॥</strong></p>
<p><strong>स शरैरर्पित : क्रुद्धस्सर्वगात्रेषु राघवः।<br>
रराज समरे रामो विधूमोऽग्निरिव ज्वलन् ॥१९॥</strong></p>
<p><strong>ततो गम्भीरनिर्ह्लादंरामश्शत्रुनिबर्हणः।<br>
चकारान्ताय स रिपोस्सज्यमन्यन्महद्धनुः ॥२०॥</strong></p>
<p><strong>सुमहद्वैष्णवं यत्तदतिसृष्टं महर्षिणा।<br>
वरं तद्धनुरुद्यम्य खरं समभिधावत ॥२१॥</strong></p>
<p><strong>ततः कनकपुङ्खैस्तु शरैस्सन्नतपर्वभिः।<br>
बिभेद रामस्संक्रुद्धः खरस्य समरे ध्वजम् ॥२२॥</strong></p>
<p><strong>स दर्शनीयो बहुधा विकीर्णः काञ्चनध्वजः।<br>
जगाम धरणी सूर्यो देवतानामिवाज्ञया ॥२३॥</strong></p>
<p><strong>तं चतुर्भिः खरः क्रुद्धो रामं गात्रेषु मार्गणैः।<br>
विव्याथ युधि मर्मज्ञो मातङ्गमिव तोमरैः ॥२४॥</strong></p>
<p><strong>स रामो बहुभिर्बाणैः खरकार्मुकनिस्सृतैः।<br>
विद्धो रुधिरसिक्ताङ्गो बभूव रुषितो भृशम् ॥२५॥</strong></p>
<p><strong>स धनुर्धन्विनां श्रेष्ठः प्रगृह्य परमाहवे।<br>
मुमोच परमेष्वासष्षट्छरानभिलक्षितान् ॥२६॥</strong></p>
<p><strong>शिरस्येकेन बाणेन द्वाभ्यां बाह्वोरथार्दयत्।<br>
त्रिभिश्चन्द्रार्धवक्रैश्च वक्षस्यभिजघान ह ॥२७॥</strong></p>
<p><strong>ततः पश्चान्महातेजा नाराचान्भास्करोपमान्।<br>
जिघांसू राक्षसं क्रुद्धस्त्रयोदश समाददे ॥२८॥</strong></p>
<p><strong>ततोऽस्य युगमेकेन चतुर्भिश्चतुरो हयान्।<br>
षष्ठेन तु शिरस्संख्ये खरस्य रथसारथेः ॥२९॥</strong></p>
<p><strong>त्रिभिस्त्रिवेणुं बलवान्द्वाभ्यामक्षं महाबलः।<br>
द्वादशेन तु बाणेन खरस्य सशरं धनुः ॥३०॥</strong></p>
<p><strong>छित्त्वा वज्रनिकाशेन राघवः प्रहसन्निव।<br>
त्रयोदशेनेन्द्रसमो बिभेद समरे खरम् ॥३१॥</strong></p>
<p><strong>प्रभग्नधन्वा विरथो हताश्वो हतसारथिः।<br>
गदापाणिरवप्लुत्य तस्थौ भूमौ खरस्तदा ॥३२॥</strong></p>
<p><strong>तत्कर्म रामस्य महारथस्य समेत्य देवाश्च महर्षयश्च।<br>
अपूजयन्प्राञ्जलयः पुहृष्टास्तदा विमानाग्रगतास्समेताः ॥३३॥</strong></p>
<p><strong>इति श्रीमदारण्यकाण्डे अष्टाविंशस्सर्गः ॥</strong></p>
<p><strong>—————</strong></p>
<p><strong>॥ एकोनत्रिंशस्सर्गः॥</strong></p>
<p><strong>खरं तु विरथं रामो गदापाणिमवस्थितम्।<br>
मृदुपूर्वं महातेजाः परुषं वाक्यमब्रवीत् ॥१॥</strong></p>
<p><strong>“गजाश्वरथसंबाधे बले महति तिष्ठता।<br>
कृतं सुदारुणं कर्म सर्वलोकजुगुप्सितम् ॥२॥</strong></p>
<p><strong>उद्वेजनीयो भूतानां नृशंसः पापकर्मकृत्।<br>
त्रयाणामपि लोकानामीश्वरोऽपि न तिष्ठति ॥३॥</strong></p>
<p><strong>कर्म लोकविरुद्धं तु कुर्वाणं क्षणदाचर !।<br>
तीक्ष्णं सर्वजनो हन्ति सर्प दुष्टमिवागतम् ॥४॥</strong></p>
<p><strong>लोभात्पापानि कुर्वाणः कामाद्वायो न बुध्यते।<br>
भ्रष्टः पश्यति तस्यान्तं ब्राह्मणी करकादिव ॥५॥</strong></p>
<p><strong>वसतो दण्डकारण्ये तापसान्धर्मचारिणः।<br>
किन्नु हत्वा महाभागान्फलं प्राप्स्यसि राक्षस! ॥६॥</strong></p>
<p><strong>न चिरं पापकर्माणः क्रूरा लोकजुगुप्सिताः।<br>
ऐश्वर्यं प्राप्य तिष्ठन्ति शीर्णमूला इव द्रुमाः ॥७॥</strong></p>
<p><strong>अवश्यं लभते जन्तुः फलं पापस्य कर्मणः।<br>
घोरं पर्यागते काले द्रुमाः पुष्पमिवार्तवम् ॥८॥</strong></p>
<p><strong>न चिरात्प्राप्यते लोके पापानां कर्मणां फलम्।<br>
सविषाणामिवान्नानां भुक्तानां क्षणदाचर! ॥९॥</strong></p>
<p><strong>पापमाचरतां घोरं लोकस्याप्रियमिच्छताम्।<br>
अहमासादितो राज्ञा प्राणान्हन्तुं निशाचर! ॥१०॥</strong></p>
<p><strong>अद्य हि त्वां मया मुक्ताश्शराः काञ्चनभूषणाः।<br>
विदार्य निपतिष्यन्ति वल्मीकमिव पन्नगाः ॥११॥</strong></p>
<p><strong>ये त्वया दण्डकारण्ये भक्षिता धर्मचारिणः।<br>
तानद्य निहतस्सङ्ख्ये ससैन्योऽनुगमिष्यसि ॥१२॥</strong></p>
<p><strong>अद्य त्वां निहतं बाणैः पश्यन्तु परमर्षयः।<br>
निरयस्थं विमानस्था ये त्वया हिंसिताः पुरा ॥१३॥</strong></p>
<p><strong>प्रहर त्वं यथाकामं कुरु यत्नं कुलाधम !।<br>
अद्य ते पातयिष्यामि शिरस्तालफलं यथा ॥१४॥”</strong></p>
<p><strong>एवमुक्तस्तु रामेण क्रुद्धस्संरक्तलोचनः।<br>
प्रत्युवाच खरो रामं प्रहसन्क्रोधमूर्छितः ॥१५॥</strong></p>
<p>प्राकृतान्राक्षसान् हत्वा युद्धे दशरथात्मज !।<br>
आत्मना कथमात्मानमप्रशस्यं</p>
<p>प्रशंससि ॥१६॥</p>
<p><strong>विक्रान्ता बलवन्तो वा ये भवन्ति नरर्षभाः।<br>
कथयन्ति न ते किंचित्तेजसा स्वेन गर्विताः ॥१७॥</strong></p>
<p><strong>प्राकृतास्त्वकृतात्मानो लोके क्षत्रियपांसनाः।<br>
निरर्थकं विकत्थन्ते यथा राम! विकत्थसे ॥१८॥</strong></p>
<p><strong>कुलं व्यपदिशन्वीरस्समरे कोऽभिधास्यति।<br>
मृत्युकाले हि संप्राप्ते स्वयमप्रस्तवे स्तवम् ॥१९॥</strong></p>
<p><strong>सर्वथैव लघुत्वं ते कत्थनेन विदर्शितम्।<br>
सुवर्णप्रतिरूपेण तप्तेनेव कुशामिना ॥२०॥</strong></p>
<p><strong>न तु मामिह तिष्ठन्तं पश्यसि त्वं गदाधरम्।<br>
धराधरमिवाकम्प्यं पर्वतं धातुभिश्चितम् ॥२१॥</strong></p>
<p><strong>पर्याप्तोऽहं गदापाणिर्हन्तुं प्राणान्रणे तव।<br>
त्रयाणामपि लोकानां पाशहस्तइवान्तकः ॥२२॥</strong></p>
<p><strong>कामं बह्वपि वक्तव्यं त्वयि वक्ष्यामि न त्वहम्।<br>
अस्तं गच्छेद्धि सविता युद्धविघ्नस्ततो भवेत् ॥२३॥</strong></p>
<p><strong>चतुर्दश सहस्राणि राक्षसानां हतानि ते।<br>
त्वद्विनाशात्करोम्येषां तेषामश्रुप्रमार्जनम् ॥२४॥”</strong></p>
<p><strong>इत्युक्त्वा परमक्रुद्धस्तां गदां परमाङ्गदः।<br>
खरश्चिक्षेप रामाय प्रदीप्तामशनिं यथा ॥२५॥</strong></p>
<p><strong>खरबाहुप्रमुक्ता सा प्रदीप्ता महती गदा।<br>
भस्मवृक्षांश्च गुल्मांश्च कृत्वाऽगात्तत्समीपतः ॥२६॥</strong></p>
<p><strong>तामापतन्तीं ज्वलितां मृत्युपाशोपमां गदाम्।<br>
अन्तरिक्षगतां रामश्चिच्छेद बहुधा शरैः ॥२७॥</strong></p>
<p><strong>सा विकिर्णा शरमन्ना पपात धरणीतले<br>
गदा मन्त्रौषधबलैर्व्यालींव विनिपातिता ॥२८॥</strong></p>
<p><strong>इति श्रीमदारण्यकाण्डे एकोनत्रिंशस्सर्गः ॥</strong></p>
<p><strong>—————</strong></p>
<p><strong>॥ त्रिंशस्सर्गः ॥</strong></p>
<p><strong>भित्त्वा तु तां गदां बाणै राघवो धर्मवत्सलः।<br>
स्मयमानः खरं वाक्यं संरब्धमिदमब्रवीत् ॥१॥</strong></p>
<p><strong>“एतत्ते बलसर्वस्वं दर्शितं राक्षसाधम!।<br>
शक्तिहीनतरो मत्तो वृथा त्वमवगर्जसि ॥२॥</strong></p>
<p><strong>एषा बाणविनिर्भिन्ना गदा भूमितलं गता।<br>
अभिधानप्रगल्भस्य तव प्रत्यर्थिघातिनी ॥३॥</strong></p>
<p><strong>यत्त्वयोक्तं विनष्टानामहमश्रुप्रमार्जनम्।<br>
“राक्षसानां करो &ldquo;मीति मिथ्या तदपि ते वचः ॥४॥</strong></p>
<p><strong>नीचस्य क्षुद्रशीलस्य मिथ्यावृत्तस्य रक्षसः।<br>
प्राणानपहरिष्यामि गरुत्मानमृतं यथा ॥५॥</strong></p>
<p><strong>अद्य ते च्छिन्नकण्ठस्य फेनबुद्बुदभूषितम्।<br>
विदारितस्य मद्वाणैर्मही पास्यति शोणितम् ॥६॥</strong></p>
<p><strong>पांसुरूषितसर्वाङ्गस्स्त्रस्तन्यस्तभुजद्वयः।<br>
स्वप्स्यसेगां समालिङ्ग्य दुर्लभां प्रमदामिव ॥७॥</strong></p>
<p><strong>प्रवृद्धनिद्रे शयिते त्वयि राक्षसपांसने।<br>
भविष्यन्त्यशरण्यानां शरण्या दण्डका इमे ॥८॥</strong></p>
<p><strong>जनस्थाने हतस्थाने तव राक्षस! मच्छरैः।<br>
निर्भया विचरिष्यन्ति सर्वतो मुनयो वने ॥९॥</strong></p>
<p><strong>अद्य विप्रसरिष्यन्ति राक्षस्यो हतबान्धवाः।<br>
बाष्पार्द्रवदना दीना भयादन्यभयावहाः ॥१०॥</strong></p>
<p><strong>अद्य शोकरसज्ञास्ता भविष्यन्ति निरर्थकाः।<br>
अनुरूपकुलाः पत्न्योयासां त्वं पतिरीदृशः ॥११॥</strong></p>
<p><strong>नृशंस! नीच! क्षुद्रात्म! न्नित्यं ब्राह्मणकण्टक!।<br>
यत्कृते शङ्कितैरग्नौमुनिभिः पात्यते हविः ॥१२॥”</strong></p>
<p><strong>तमेवमभिसंरब्धं ब्रुवाणं राघवं रणे।<br>
खरो निर्भर्त्सयामास रोषांत्खरतरस्वनः ॥१३॥</strong></p>
<p><strong>“दृढं खल्ववलिप्तोऽसि भयेष्वपि च निर्भयः।<br>
बाच्यावाच्यं ततो हि त्वं मृत्युवश्यो न बुध्यसे ॥१४॥</strong></p>
<p><strong>कालपाशपरिक्षिप्ता भवन्ति पुरुषा हि ये।<br>
कार्याकार्यं न जानन्ति ते निरस्य षडिन्द्रियाः ॥१५॥”</strong></p>
<p><strong>एवमुक्त्वा ततो रामं संरुध्य भ्रुकुटीं ततः।<br>
स ददर्श महासालमविदूरे निशाचरः॥१६॥</strong></p>
<p><strong>रणे प्रहरणस्यार्थे सर्वतो ह्यवलोकयन्।<br>
स तमुत्पाटयामास संदिश्य दशनच्छदम् ॥१७॥</strong></p>
<p><strong>तं समुत्क्षिप्य बाहुभ्यां विनद्य च महाबलः।<br>
राममुद्दिश्य चिक्षेप ‘हतस्त्व’मिति चाब्रवीत् ॥१८॥</strong></p>
<p><strong>तमापतन्तं बाणौघैश्छित्वा रामः प्रतापवान्।<br>
रोषमाहारयत्तीव्रं निहन्तुं समरे खरम् ॥१९॥</strong></p>
<p><strong>जातस्वेदस्ततो रामो रोषाद्रकान्तलोचनः।<br>
निर्बिभेद सहस्रेण बाणानां समरे खरम् ॥२०॥</strong></p>
<p><strong>तस्य बाणान्तराद्रकं बहु सुस्राव फेनिलम्।<br>
गिरेः प्रस्रवणस्येव तोयधारापरिस्रवः ॥२१॥</strong></p>
<p><strong>विह्वलस्स कृतो बाणैः खरो रामेण संयुगे।<br>
मत्तो रुधिरगन्धेन तमेवाभ्यद्रबद्द्रुतम् ॥२२॥</strong></p>
<p><strong>तमापतन्तं संरब्धं कृतास्त्रो रुधिराप्लुतम्।<br>
अपासर्पत्प्रतिपदं किंचित्त्वरितविक्रमः ॥२३॥</strong></p>
<p><strong>ततः पावकसंकाशं वधाय समरे शरम्।<br>
खरस्य रामो जग्राह ब्रह्मदण्डमिवापरम् ॥२४॥</strong></p>
<p><strong>स तं दत्तं मघवता सुरराजेन धीमता।<br>
संदधे चापि धर्मात्मा मुमोच च खरं प्रति ॥२५॥</strong></p>
<p><strong>स विमुक्तो महाबाणो निर्घातसमनिस्वनः।<br>
रामेण धनुरायम्य खरस्योरसि चापतत् ॥२६॥</strong></p>
<p><strong>स पपात खरो भूमौ दह्यमानश्शराग्निना।<br>
रुद्रेणेव विनिंदग्धश्श्वेतारण्ये यथाऽन्तकः ॥२७॥</strong></p>
<p><strong>स वृत्र इव वज्रेण फेनेन नमुचिर्यथा।<br>
बलोवेन्द्राशनिहतो निपपात हतः खरः ॥२८॥</strong></p>
<p><strong>ततो राजर्षयस्सर्वे सङ्गताः परमर्षयः।<br>
सभाज्य मुदिता राममिदं वचनमब्रुवन् ॥२९॥</strong></p>
<p><strong>एतदर्थं महातेजा महेन्द्रः पाकशासनः।<br>
शरभङ्गाश्रमं पुण्यमाजगाम पुरन्दरः ॥३०॥</strong></p>
<p><strong>आनीतस्त्वमिमं देशमुपायेन महर्षिभिः।<br>
एषां वधार्थ क्रूराणां रक्षसां पापकर्मणाम् ॥३१॥</strong></p>
<p><strong>तदिदं नः कृतं कार्यं त्वया दशरथाऽऽत्मज!।<br>
सुखं धर्मं चरिष्यन्ति दण्डकेषु महर्षयः ॥३२॥”</strong></p>
<p><strong>एतस्मिन्नन्तरे देवाश्चारणैस्सह सङ्गताः।<br>
दुन्दुभींश्चापि निघ्नन्तः पुष्पवर्षं समन्ततः ॥३३॥</strong></p>
<p><strong>रामस्योपरि संहृष्टा ववृषुर्विस्मितास्तदा।<br>
“अर्धाधिकमुहूर्तेन रामेण निशितैश्शरैः ॥३४॥</strong></p>
<p><strong>चतुर्दश सहस्राणि रक्षसां भीमकर्मणाम्।<br>
खरदूषणमुख्यानां निहतानि महाहवे ॥३५॥</strong></p>
<p><strong>अहो! बत! महत्कर्म रामस्य विदितात्मनः।<br>
अहो वीर्यमहो! दाक्ष्यं विष्णोरिव हि दृश्यते ॥३६॥”</strong></p>
<p><strong>इत्येवमुक्त्वा ते सर्वे ययुर्देवा यथागतम्।<br>
एतस्मिन्नन्तरे वीरो लक्ष्मणस्सह सीतया ॥३७॥</strong></p>
<p><strong>गिरिदुर्गाद्विनिष्क्रम्य संविवेशाश्रमं सुखी।<br>
ततो रामस्तु विजयी पूज्यमानो महर्षिभिः ॥३८॥</strong></p>
<p><strong>प्रविशाश्रमं वीरो लक्ष्मणेनाभिपूजितः।<br>
तं दृष्ट्वा शत्रुहन्तारं महर्षीणां सुखावहम् ॥३९॥</strong></p>
<p><strong>बभूव हृष्टा वैदेही भर्तारं परिषस्वजे।<br>
मुदा परमया युक्ता दृष्ट्वा रक्षोगणान्हतान् ॥४०॥</strong></p>
<p><strong>रामं चैवाव्यथं दृष्ट्वा तुतोष जनकात्मजा।<br>
ततस्तु तं राक्षससंघमर्दनं सभाज्यमानं मुदितैर्महर्षिभिः।<br>
पुनः परिष्वज्य शशिप्रभानना बभूव हृष्टा जनकात्मजा तदा ॥४१॥</strong></p>
<p><strong>इति श्रीमदारण्यकाण्डे त्रिंशस्सर्गः ॥</strong></p>
<p><strong>—————</strong></p>
<p><strong>॥एकत्रिंशस्सर्गः</strong></p>
<p><strong>॥</strong></p>
<p><strong>त्वरमाणस्ततो गत्वा जनस्थानादकम्पनः।<br>
प्रविश्य लङ्कां वेगेन रावणं वाक्यमब्रवीत् ॥१॥</strong></p>
<p><strong>“जनस्थानस्थिता राजन्! राक्षसा बहवो हताः।<br>
खरश्च निहतस्सङ्ख्ये कथंचिदहमागतः ॥२॥”</strong></p>
<p><strong>एवमुक्तो दशग्रीवः क्रुद्धस्संरक्तलोचनः।<br>
अकम्पनमुवाचेदं निर्दहन्निव चक्षुषा ॥३॥</strong></p>
<p><strong>&rdquo; केन रम्यं जनस्थानं हतं मम परासुना।<br>
को हि सर्वेषु लोकेषु गतिं चाधिगमिष्यति ॥४॥</strong></p>
<p><strong>न हि मे विप्रियं कृत्वा शक्यं मघवता सुखम्।<br>
प्राप्तुं वैश्रवणेनापि न यमेन न विष्णुना ॥५॥</strong></p>
<p><strong>कालस्य चाप्यहं कालो दहेयमपि पावकम्।<br>
मृत्युं मरणधर्मेण संयोजयितुमुत्सहे ॥६॥</strong></p>
<p><strong>दहेयमपि संक्रुद्धस्तेजसाऽऽदित्यपावकौ।<br>
वातस्य तरसा वेगं निहन्तुमहमुत्सहे ॥७॥</strong></p>
<p><strong>तथा क्रुद्धं दशग्रीवं कृताञ्जलिरकम्पनः।<br>
भयात्संदिग्धया वाचा रावणं याचतेऽभयम् ॥८॥</strong></p>
<p><strong>दशग्रीवोऽभयं तस्मै प्रददौ रक्षसां वरः।<br>
स विस्रब्धोऽब्रवीद्वाक्यमसंदिग्धमकम्पनः ॥९॥</strong></p>
<p><strong>“पुत्रो दशरथस्यास्ति सिंहसंहनो युवा।<br>
रामो नाम वृषस्कन्धो वृत्तायतमहाभुजः ॥१०॥</strong></p>
<p><strong>वीरः पृथुयशाश्श्रीमानतुल्यबलविक्रमः।<br>
हतं तेन जनस्थानं खरश्च सहदूषणः ॥११॥”</strong></p>
<p><strong>अकम्पनवचश्श्रुत्वा रावणो राक्षसाधिपः।<br>
नागेन्द्र इव निःश्वस्य वचनं चेदमब्रवीत् ॥१२॥</strong></p>
<p><strong>स सुरेन्द्रेण संयुक्तो रामस्सर्वामरैस्सह।<br>
उपयातो जनस्थानं ब्रूहि कच्चिदकम्पन ! ॥१३॥”</strong></p>
<p><strong>रावणस्य पुनर्वाक्यं निशम्य तदकम्पनः।<br>
आचचक्षे बलं तस्य विक्रमं च महात्मनः ॥१४॥</strong></p>
<p><strong>रामो नाम महातेजा श्श्रेष्ठस्सर्वधनुष्मताम्।<br>
दिव्यास्त्रगुणसंपन्नः पुरन्दरसमो युधि ॥१५॥</strong></p>
<p><strong>तस्यानुरूपो बलवान् रक्ताक्षो दुन्दुभिस्वनः।<br>
कनीयान् लक्ष्मणो नाम भ्राता शशिनिभाननः ॥१६॥</strong></p>
<p><strong>स तेन सह संयुक्तः पावकेनानिलो यथा।<br>
श्रीमान्राजवरस्तेन जनस्थानं निपातितम् ॥१७॥</strong></p>
<p><strong>नैव देवा महात्मानो नात्र कार्या विचारणा।<br>
शरा रामेण तूत्सृष्टा रुक्मपुङ्खाः पतत्रिणः ॥१८॥</strong></p>
<p><strong>सर्पाः पञ्चानना भूत्वा भक्षयन्ति स्म राक्षसान्।<br>
येन येन च गच्छन्ति राक्षसा भयकर्शिताः ॥१९॥</strong></p>
<p><strong>तेन तेन स्म पश्यन्ति राममेवाग्रतः स्थितम्।<br>
इत्थं विनाशितं तेन जनस्थानं तवानघ! ॥२०॥</strong></p>
<p><strong>अकम्पनवचश्श्रुत्वा रावणो वाक्यमब्रवीत्।<br>
“जनस्थानं गमिष्यामि हन्तुं रामं सलक्ष्मणम् ॥२१॥”</strong></p>
<p><strong>अथैवमुक्ते वचने प्रोवाचेदमकम्पनः।<br>
शृणु राज! न्यथावृत्तं रामस्य बलपौरुषम् ॥२२॥</strong></p>
<p><strong>“असाध्यः कुपितो रामो विक्रमेण महायशाः।<br>
आपगायास्सुपूर्णाया वेगं परिहरेच्छरैः ॥२३॥</strong></p>
<p><strong>सतारग्रहनक्षत्रं नभश्चाप्यवसादयेत्।<br>
असौ रामस्तु मज्जन्तीं श्रीमानभ्युद्धरेन्महीम् ॥२४॥</strong></p>
<p><strong>भित्वा वेलां समुद्रस्य लोकानाप्लावयेद्विभुः।<br>
वेगं वापि समुद्रस्य वायुं वा विधमेच्छरैः ॥२५॥</strong></p>
<p><strong>संहृत्य वापुनर्लोकान्विक्रमेण महायशाः।<br>
शक्तस्स पुरुषव्याघ्रस्स्रष्टुं पुनरपि प्रजाः ॥२६॥</strong></p>
<p><strong>न हि रामो दशग्रीव! शक्यो जेतुं त्वया युधि।<br>
रक्षसां वापि लोकेन स्वर्गः पापजनैरिव ॥२७॥</strong></p>
<p><strong>न तं वध्यमहं मन्ये सर्वैर्देवासुरैरपि।<br>
अयं तस्य वधोपायस्तं ममैकमनाश्शृणु ॥२८॥</strong></p>
<p><strong>भार्या तस्योत्तमा लोके सीता नाम सुमध्यमा।<br>
श्यामा समविभक्ताङ्गी स्त्रीरत्नं रत्नभूषिता ॥२९॥</strong></p>
<p><strong>नैव देवी न गन्धर्वी नाप्सरा नापि दानवी।<br>
तुल्या सीमन्तिनी तस्या मानुषीषु कुतो भवेत् ॥३०॥</strong></p>
<p><strong>तस्यपहर भार्यां त्वं प्रमथ्य तु महावने।<br>
स तया रहितः कामी रामो हास्यति जीवितम् ॥३१॥”</strong></p>
<p><strong>अरोचयत तद्वाक्यं रावणो राक्षसाधिपः।<br>
चिन्तयित्वा महाबाहुरकम्पनमुवाच ह ॥३२॥</strong></p>
<p><strong>“बाढं काल्यं गमिष्यामि ह्येकस्सारथिना सह।<br>
आनयिष्यामि वैदेहीमिमां हृष्टो महापुरीम् ॥३३॥”</strong></p>
<p><strong>अथैवमुक्त्वा प्रययौ खरयुक्तेन रावणः।<br>
रथेनादित्यवर्णेन दिशस्सर्वाः प्रकाशयन् ॥३४॥</strong></p>
<p><strong>स रथो राक्षसेन्द्रस्य नक्षत्रपथगो महान्।<br>
संचार्यमाणश्शुशुभे जलदे चन्द्रमा इव ॥३५॥</strong></p>
<p><strong>स मारीचाश्रमं प्राप्य ताटकेयमुपागमत्।<br>
मारीचेनार्चितो राजा भक्ष्यभोज्यैरमानुषैः ॥३६॥</strong></p>
<p><strong>तं स्वयं पूजयित्वा तु आसनेनोदकेन च।<br>
अर्थोपहितया वाचा मारीचो वाक्यमब्रवीत् ॥३७॥</strong></p>
<p><strong>“कञ्चित्सुकुशलं राजन्! लोकानां राक्षसेश्वर!।<br>
आशङ्के नाथ ! जाने त्वं यतस्तूर्णमिहागतः ॥३८॥”</strong></p>
<p><strong>एवमुक्तो महातेजा मारीचेन स रावणः।<br>
ततः पश्चादिदं वाक्यमब्रवीद्वाक्यकोविदः ॥३९॥</strong></p>
<p><strong>“आरक्षो मे हत स्तात! रामेणाक्लिष्टकर्मणा।<br>
जनस्थानमवध्यं तत्सर्वं युधि निपातितम् ॥४०॥</strong></p>
<p><strong>तस्य मे कुरु साचिव्यं तस्य भार्यापहारणे।”<br>
राक्षसेन्द्रवचश्श्रुत्वा मारीचो वाक्यमब्रवीत् ॥४१॥</strong></p>
<p><strong>आख्याता केन सीता सा मित्ररूपेण शत्रुणा।<br>
त्वया राक्षसशार्दूल! को न नन्दति निन्दितः ॥४२॥</strong></p>
<p><strong>‘सीतामिहानय’स्वेति को ब्रवीति ब्रवीहि मे।<br>
रक्षोलोकस्य सर्वस्य कश्शृङ्गं छेत्तुमिच्छति ॥४३॥</strong></p>
<p><strong>प्रोत्साहयति कश्च त्वां स च शत्रुरसंशयः।<br>
आशीविषमुखाद्दंष्ट्रामुद्धर्तुं चेच्छति त्वया ॥४४॥</strong></p>
<p><strong>कर्मणा तेन केनासि कापथंप्रतिपादितः।<br>
सुखसुप्तस्य ते राजन्! प्रहृतं केन मूर्धनि ॥४५॥</strong></p>
<p><strong>विशुद्धवंशाभिजनाग्रहस्तस्तेजोमदस्संस्थितदोर्विषाणः।<br>
उदीक्षितुं रावण! नेह युक्तस्स संयुगे राघवगन्धहस्ती ॥४६॥</strong></p>
<p><strong>असौ रणान्तस्थितिसन्धिवालो विदग्धरक्षोमृगहा नृसिंहः।<br>
सुप्तस्त्वया बोधयितुं न युक्तश्शराङ्गपूर्णो निशितासिदंष्ट्रः ॥४७॥</strong></p>
<p><strong>चापावहारे भुजवेगपङ्के शरोर्मिमाले सुमहाहवौघे<br>
न रामपातालमुखेऽतिघोरे प्रस्कन्दितुं राक्षसराज! युक्तम् ॥४८॥</strong></p>
<p><strong>प्रसीद लङ्केश्वर! राक्षसेन्द्र! लड्ढां प्रसन्नो भव साधु गच्छ।<br>
त्वं स्वेषु दारेषु रमस्व नित्यं रामस्सभार्यो रमतां वनेषु ॥४९॥”</strong></p>
<p><strong>एवमुक्तो दशग्रीवो मारीचेन स रावणः।<br>
न्यवर्तत पुरीं लङ्कांविवेश च गृहोत्तमम् ॥५०॥</strong></p>
<p><strong>इति श्रीमदारण्यकाण्डे एकत्रिंशस्सर्गः ॥</strong></p>
<p><strong>—————</strong></p>
<p><strong>॥ द्वात्रिंशस्सर्गः ॥</strong></p>
<p><strong>ततश्शूर्पणखा दृष्ट्वा सहस्राणि चतुर्दश।<br>
हतान्येकेन रामेण रक्षसां भीमकर्मणाम् ॥१॥</strong></p>
<p><strong>`दूषणं च खरं चैव हतं त्रिशिरसा सह।<br>
दृष्ट्वा पुनर्महानादं ननाद जलदो यथा ॥२॥</strong></p>
<p><strong>स दृष्ट्वा कर्म रामस्य कृतमन्यैस्सुदुष्करम्।<br>
जगाम परमोद्विग्ना लङ्कां रावणपालिताम् ॥३॥</strong></p>
<p><strong>सा ददर्श विमानाग्रेरावणं दीप्ततेजसम्।<br>
उपोपविष्टं सचिवैर्मरुद्भिरिव वासवम् ॥४॥</strong></p>
<p><strong>आसीनं सूर्यसङ्काशेकाञ्चने परमासने।<br>
रुक्मवेदिगतं प्राज्यं ज्वलन्तमिव पावकम् ॥५॥</strong></p>
<p><strong>देवगन्धर्वभूतानामृषीणां च महात्मनाम्।<br>
अजेयं समरे शूरं व्यात्ताननमिवान्तकम् ॥६॥</strong></p>
<p><strong>देवासुरविमर्देषु वज्राशनिकृतव्रणम्।<br>
ऐरावतविषाणाग्रैरुद्धृष्टकिणवक्षसम् ॥७॥</strong></p>
<p><strong>विंशद्भुजं दशग्रीवं दर्शनीयपरिच्छदम्।<br>
विशालवक्षसं वीरं राजलक्षणशोभितम् ॥८॥</strong></p>
<p><strong>स्निग्धवैडूर्यसङ्काशं तप्तकाञ्चनकुण्डलम्।<br>
सुभुजं शुक्लदशनं महास्यं पर्वतोपमम् ॥९॥</strong></p>
<p><strong>विष्णुचक्रनिपातैश्च शतशो देवसंयुगे।<br>
अन्यैश्शस्त्र प्रहारैश्च महायुद्धेषु ताडितम् ॥१०॥</strong></p>
<p><strong>आहताङ्गं समस्तैश्च देवप्रहरणैस्तथा।<br>
अक्षोभ्याणां समुद्राणां क्षोभणं क्षिप्रकारिणम् ॥११॥</strong></p>
<p><strong>क्षेप्तारं पर्वतेन्द्राणां सुराणां च प्रमर्दनम्।<br>
उच्छेत्तारं च धर्माणां परदाराभिमर्शनम् ॥१२॥</strong></p>
<p><strong>सर्वदिव्यास्त्रयोक्तारं यज्ञविघ्नकरं सदा।<br>
पुरीं भोगवतीं प्राप्य पराजित्य च वासुकिम् ॥१३॥</strong></p>
<p><strong>तक्षकस्य प्रियां भार्यां पराजित्य जहार यः।<br>
कैलासपर्वतं गत्वा विजित्य नरवाहनम् ॥१४॥</strong></p>
<p><strong>विमानं पुष्पकं तस्य कामगं वै जहार यः।<br>
वनं चैत्ररथं दिव्यं नलिनीं नन्दनं वनम् ॥१५॥</strong></p>
<p><strong>विनाशयति यः क्रोधादेवोद्यानानि वीर्यवान्।<br>
चन्द्रसूर्यो महाभागावुत्तिष्ठन्तौ परन्तपौ ॥१६॥</strong></p>
<p><strong>निवारयति बाहुभ्यां यश्शैलशिखरोपमः।<br>
दशवर्षसहस्राणि तपस्तप्त्वा महावने ॥१७॥</strong></p>
<p><strong>&lsquo;पुरा स्वयंभुवे धीरश्शिरांस्युपजहार यः।<br>
देवदानवगन्धर्वपिशाचपतगोरगैः ॥१८॥</strong></p>
<p><strong>अभयं यस्य संग्रामे मृत्युतो मानुषाहते।<br>
मन्त्रैरभिष्टुतं पुण्यमध्वरेषु द्विजातिभिः ॥१९॥</strong></p>
<p><strong>हविर्धानेषु यस्सोममुपहन्ति महाबलः।<br>
आप्तयज्ञहरं क्रूरं ब्रह्मघ्नं दुष्टचारिणम् ॥२०॥</strong></p>
<p><strong>कर्कशं निरनुक्रोशं प्रजानामहिते रतम्।<br>
रावणं सर्वभूतानां सर्वलोकभयावहम् ॥२१॥</strong></p>
<p><strong>राक्षसी भ्रातरं शूरं सा ददर्श महाबलम्।<br>
तं दिव्यवस्त्राभरणं दिव्यमाल्योपशोभितम् ॥२२॥</strong></p>
<p><strong>आसने सूपविष्टं च कालकालमिवोद्यतम्।<br>
राक्षसेन्द्रं महाभागं पौलस्त्यकुलनन्दनम् ॥२३॥</strong></p>
<p><strong>रावणं शत्रुहन्तारं मन्त्रिभिः परिवारितम्।<br>
अभिगम्याब्रवद्वाक्यं राक्षसी भयविह्वला ॥२४॥</strong></p>
<p><strong>तमब्रवीद्दीप्तविशाललोचनं प्रदर्शयित्वा भयमोहमूर्छिता।<br>
सुदारुणं वाक्यमभीतचारिणी महात्मना शूर्पणखा विरूपिता ॥</strong></p>
<p><strong>इति श्रीमदारण्यकाण्डे द्वात्रिंशस्सर्गः ॥</strong></p>
<p><strong>—————</strong></p>
<p><strong>॥ त्रयस्त्रिशस्सर्गः ॥</strong></p>
<p><strong>ततश्शूर्पणखा दीना रावणं लोकरावणम्।<br>
अमात्यमध्ये संक्रुद्धा परुषं वाक्यमब्रवीत् ॥१॥</strong></p>
<p><strong>“ प्रमत्तः कामभोगेषु स्वैरवृत्तो निरङ्कुशः।<br>
समुत्पन्नं भयं घोरं बोद्धव्यं नावबुद्ध्यसे ॥२॥</strong></p>
<p><strong>सक्तं ग्राम्येषु भोगेषु कामवृत्तं महीपतिम्।<br>
लुब्धं न बहुमन्यन्ते श्मशानाग्निमिव प्रजाः ॥३॥</strong></p>
<p><strong>स्वयं कार्याणि यः काले नानुतिष्ठति पार्थिवः।<br>
सं तु वै सह राज्येन तैश्च कार्यैर्विनश्यति ॥४॥</strong></p>
<p><strong>अयुक्तचारं दुर्दर्शमस्वाधीनं नराधिपम्।<br>
वर्जयन्ति नरा दूरान्नदीपकमिव द्विपाः ॥५॥</strong></p>
<p><strong>ये न रक्षन्ति विषयमस्वाधीना नराधिपाः।<br>
ते न वृद्ध्या प्रकाशन्ते गिरयस्सागरे यथा ॥६॥</strong></p>
<p><strong>आत्मवद्भिर्विगृह्य त्वं देवगन्धर्वदानवैः।<br>
अयुक्तचारश्चपलः कथं राजा भविष्यसि ॥७॥</strong></p>
<p><strong>त्वन्तु बालस्वभावश्च बुद्धिहीनश्च राक्षस!।<br>
ज्ञातव्यन्तु न जानीषे कथं राजा भविष्यसि ॥८॥</strong></p>
<p><strong>येषां चारश्च काशच नयश्च जयतां वर!।<br>
अस्वाधीना नरेन्द्राणां प्राकृतैस्ते जनैस्समाः ॥९॥</strong></p>
<p><strong>यस्मात्पश्यन्ति दूरस्थांस्सर्वानर्थान्नराधिपाः।<br>
चारेण तस्मादुच्यन्ते राजानो दीर्घचक्षुषः ॥१०॥</strong></p>
<p><strong>अयुक्तचारं मन्ये त्वां प्राकृतैस्सचिवैर्वृतम्।<br>
स्वजनन्तु जनस्थानं हतं यो नावबुध्यसे ॥११॥</strong></p>
<p><strong>चतुर्दश सहस्राणि रक्षसां क्रूरकर्मणाम्।<br>
हतान्येकेन रामेण खरश्च सह दूषणः ॥१२॥</strong></p>
<p><strong>ऋषीणामभयं दत्तं कृतक्षेमाश्च दण्डकाः।<br>
घर्षितं च जनस्थानं रामेणाक्लिष्टकर्मणा ॥१३॥</strong></p>
<p><strong>त्वन्तु लुब्धः प्रमत्तश्च पराधीनश्च रावण!।<br>
विषये स्वेसमुत्पन्नं भयं यो नावबुद्ध्यसे ॥१४॥</strong></p>
<p><strong>तीक्ष्णमल्पप्रदातारं प्रमत्तं गर्वितं शठम्।<br>
व्यसने सर्वभूतानि नाभिधावन्ति पार्थिवम् ॥१५॥</strong></p>
<p><strong>अतिमानिनमग्राह्यमात्मसम्भावितं नरम्।<br>
क्रोधिनं व्यसने हन्ति स्वजनोऽपि महीपतिम् ॥१६॥</strong></p>
<p><strong>नानुतिष्ठति कार्याणि भयेषु न बिभेति च।<br>
क्षिप्रं राज्याच्च्युतो दीनस्तृणैस्तुल्यो भविष्यति ॥१७॥</strong></p>
<p><strong>शुष्कः काष्ठैर्भवेत्कार्यं लोष्टैरपि च पांसुभिः।<br>
न तु स्थानात्परिभ्रष्टैः कार्य स्याद्वसुधाधिपैः ॥१८॥</strong></p>
<p><strong>उपभुक्तं यथा वासस्स्रजो वा मृदिता यथा।<br>
एवं राज्यात्परिभ्रष्टस्समर्थोऽपि निरर्थकः ॥१९॥</strong></p>
<p><strong>अप्रमत्तश्च यो राजा सर्वज्ञो विजितेन्द्रियः।<br>
कृतज्ञो धर्मशीलश्च स राजा तिष्ठते चिरम् ॥२०॥</strong></p>
<p><strong>नयनाभ्यां प्रसुप्तोऽऽसि जागर्ति नयचक्षुषा।<br>
व्यक्तक्रोधप्रसादश्च स राजा पूज्यते जनैः ॥२१॥</strong></p>
<p><strong>त्वन्तु रावण ! दुर्बुद्धिर्गुणैरेतैर्विवर्जितः।<br>
यस्य ते विदितश्चारै रक्षसां सुमहान्वधः ॥२२॥</strong></p>
<p><strong>परावमन्ता विषयेषु सङ्गतो न देशकालप्रविभागतत्त्ववित्।<br>
अयुक्त बुद्धिर्गुणदोषनिश्चये विपन्नराज्यो न चिराद्विप त्स्यते ॥२३॥”</strong></p>
<p><strong>इति स्वदोषान्परिकीर्तितांस्तया समीक्ष्य बुद्ध्वाक्षणदाचरेश्वरः।<br>
धनेन दर्पेण बलेन चान्वितो विचिन्तयामास चिरं स रावणः ॥</strong></p>
<p><strong>इति श्रीमदारण्यकाण्डे त्रयस्त्रिंशस्सर्गः ॥</strong></p>
<p><strong>—————</strong></p>
<p><strong>॥चतुस्त्रिशस्सर्गः॥</strong></p>
<p><strong>ततश्शूर्पणखां क्रुद्धां ब्रुवन्तीं परुषं वचः।<br>
अमात्यमध्ये संक्रुद्धः परिपप्रच्छ रावणः ॥१॥</strong></p>
<p><strong>“कश्च रामः कथं वीर्यः किरूपः किंपराक्रमः।<br>
किमर्थं दण्डकारण्यं प्रविष्टस्सुदुरासदम् ॥२॥</strong></p>
<p><strong>आयुधं किञ्च रामस्य निहता येन राक्षसाः।<br>
खरश्च निहतस्संख्ये दूषणस्त्रिशिरास्तथा ॥३॥”</strong></p>
<p><strong>इत्युक्ता राक्षसेन्द्रेण राक्षसी क्रोधमूर्छिता।<br>
ततो रामं यथातत्त्वमाख्यातुमुपचक्रमे ॥४॥</strong></p>
<p><strong>“दीर्घबाहुर्विशालाक्षचीरकृष्णाजिनाम्बरः।<br>
कन्दर्पसमरूपश्च रामो दशरथात्मजः ॥५॥</strong></p>
<p><strong>शक्रचापनिभं चापं विकृष्य कनकाङ्गदम्।<br>
दीप्तान् क्षिपति नाराचांत्सर्पानिव महाविषान् ॥६॥</strong></p>
<p><strong>नाददानं शरान्धोरान्न मुञ्चन्तं शिलीमुखान्।<br>
न कार्मुकं विकर्षन्तं रामं पश्यामि संयुगे ॥७॥</strong></p>
<p><strong>हन्यमानन्तु तत्सैन्यं पश्यामि शरवृष्टिभिः।<br>
इन्द्रेणेवोत्तमं सस्यमाहतन्त्वश्मवृष्टिभिः ॥८॥</strong></p>
<p><strong>रक्षसां भीमरूपाणां सहस्राणि चतुर्दश।<br>
निहतानि शरैस्तीक्ष्णैस्तेनैकेन पदातिना ॥९॥</strong></p>
<p><strong>अर्धाधिकमुहूर्तेन खरश्चसहदूषणः।<br>
ऋषीणामभयं दत्तं कृतक्षेमाश्च दण्डकाः ॥१०॥</strong></p>
<p><strong>एका कथंचिन्मुक्ताऽहं परिभूय महात्मना।<br>
स्त्रीवधं शङ्कमानेन रामेण विदितात्मना ॥११॥</strong></p>
<p><strong>भ्राता चास्य महातेजा गुणतस्तुल्यविक्रमः।<br>
अनुरक्तश्च भक्तश्च लक्ष्मणो नाम वीर्यवान् ॥१२॥</strong></p>
<p><strong>अमर्षी दुर्जयो जेता विक्रान्तो बुद्धिमान्बली।<br>
रामस्य दक्षिणो बाहुर्नित्यं प्राणो बहिश्चरः ॥१३॥</strong></p>
<p><strong>रामस्य तु विशालाक्षी पूर्णेन्दुसदृशानना।<br>
धर्मपत्नी प्रिया भर्तुर्नित्यं प्रियहिते रता ॥१४॥</strong></p>
<p><strong>सा सुकेशी सुनासोरुस्सुरूपा च यशस्विनी।<br>
देवतेव वनस्यास्य राजते श्रीरिवापरा ॥१५॥</strong></p>
<p><strong>तप्तकाञ्चनवर्णाभा रक्ततुङ्गनखी शुभा।<br>
सीता नाम वरारोहा वैदेही तनुमध्यमा ॥१६॥</strong></p>
<p><strong>नैव देवी न गन्धर्वी न यक्षी न च किन्नरी।<br>
नैवंरूपा मया नारी दृष्टपूर्वा महीतले ॥१७॥</strong></p>
<p><strong>यस्य सीता भवेद्भार्या यं च हृष्टा परिष्वजेत्।<br>
अतिजीवेत्स सर्वेषु लोकेष्वपि पुरन्दरात् ॥१८॥</strong></p>
<p><strong>सा सुशीला वपुःश्लाघ्यारूपेणाप्रतिमा भुवि।<br>
तवानुरूपा भार्या स्यात्त्वं च तस्यास्तथा पतिः ॥१९॥</strong></p>
<p><strong>तान्तु विस्तीर्णजघनां पीनश्रोणीपयोधराम्।<br>
भार्यार्थेच तवानेतुमुद्यताऽहं वराननाम् ॥२०॥</strong></p>
<p><strong>विरूपिताऽस्मि क्रूरेण लक्ष्मणेन महाभुज!।<br>
तान्तु दृष्ट्वाऽद्य वैदेहीं पूर्णचन्द्रनिभाननाम् ॥२१॥</strong></p>
<p><strong>मन्मथस्य शराणां वै त्वं विधेयो भविष्यसि।<br>
यदि तस्यामभिप्रायो भार्यार्थे तव जायते ॥२२॥</strong></p>
<p><strong>शीघ्रमुद्ध्रियतां पादो जयार्थमिह दक्षिणः।<br>
कुरु प्रियं तथा तेषां रक्षसां राक्षसेश्वर! ॥२३॥</strong></p>
<p><strong>वधात्तस्य नृशंसस्य रामस्याऽऽश्रमवासिनः।<br>
तं शरैर्निशितैर्हत्वा लक्ष्मणं च महारथम् ॥२४॥</strong></p>
<p><strong>इतनाथां सुखं सीतां यथावदुपभोक्ष्यसि।<br>
रोचते यदि ते वाक्यं ममैतद्राक्षसेश्वर! ॥२५॥</strong></p>
<p><strong>क्रियतां निर्विशङ्केन वचनं मम रावण!।<br>
विज्ञायेहात्मशक्ति च ह्रियतामबला बलात् ॥२६॥</strong></p>
<p><strong>सीता सर्वानवद्याङ्गी भार्यार्थेराक्षसेश्वर!।<br>
निशम्य रामेण शरैरजिह्मगैर्हतान् जनस्थानगतान्निशाचरान् ॥२७॥</strong></p>
<p><strong>खरञ्च बुद्ध्वानिहतं च दूषणं त्वमत्र कृत्यं प्रतिपत्तुमर्हसि।”</strong></p>
<p><strong>इति श्रीमदारण्यकाण्डे चतुस्त्रिंशस्सर्गः ॥</strong></p>
<p><strong>—————</strong></p>
<p><strong>॥पञ्चत्रिंशस्सर्गः॥</strong></p>
<p><strong>ततश्शूर्पणखावाक्यं तच्छ्रुत्वा रोमहर्षणम्।<br>
सचिवानभ्यनुज्ञाय कार्य बुद्ध्वाजगाम सः ॥१॥</strong></p>
<p><strong>तत्कार्यमनुगम्याथ यथावदुपलभ्य च।<br>
दोषाणां च गुणानां च संप्रधार्य बलाबलम् ॥२॥</strong></p>
<p><strong>‘इतिकर्तव्य’मित्येव कृत्वा निश्चयमात्मनः।<br>
स्थिरबुद्धिस्ततो रम्यां यानशालां जगाम ह ॥३॥</strong></p>
<p><strong>यानशालां ततो गत्वा प्रच्छन्नो राक्षसाधिपः।<br>
नूनं संचोदयामास &lsquo;रथस्संयोज्यता &rsquo; मिति ॥४॥</strong></p>
<p><strong>एवमुक्तः क्षणेनैव सारथिलघुविक्रमः।<br>
रथं संयोजयामास तस्याभिमतमुत्तमम् ॥५॥</strong></p>
<p><strong>काञ्चनं रथमास्थाय कामगं रत्नभूषितम्।<br>
पिशाचवदनैर्युक्तं खरैः काञ्चनभूषणैः ॥६॥</strong></p>
<p><strong>मेघप्रतिमनादेन स तेन धनदानुजः।<br>
राक्षसाधिपतिश्श्रीमान्ययौ नदनदीपतिम् ॥७॥</strong></p>
<p><strong>सश्वेतवालव्यजनः श्वेतच्छत्रो दशाननः।<br>
स्निग्धवैडूर्यसंकाशस्तप्तकाञ्चनकुण्डलः ॥८॥</strong></p>
<p><strong>विंशद्भुजो दशग्रीवो दर्शनीयपरिच्छदः।<br>
त्रिदशारिर्मुनीन्द्रघ्नो दशशीर्ष इवाद्रिराट् ॥९॥</strong></p>
<p><strong>कामगं रथमास्थाय शुशुभे राक्षसेश्वरः।<br>
विद्युन्मण्डलवान्मेघस्सबलाक इवाम्बरे ॥१०॥</strong></p>
<p><strong>स शैलं सागरानूपं वीर्यवानवलोकयन्।<br>
नानापुष्पफलैर्वृक्षैरनुकीर्णं सहस्रशः ॥११॥</strong></p>
<p><strong>शीतमङ्गलतोयाभिः पद्मिनीभिस्समन्ततः।<br>
विशालैराश्रमपर्दैर्वेदिमद्भिस्समावृतम् ॥१२॥</strong></p>
<p><strong>कदल्याढकिसम्बाधं नालिकेरोपशोभितम्।<br>
सालैस्तालैस्तमालैश्च पुष्पितैस्तरुभिर्वृतम् ॥१३॥</strong></p>
<p><strong>नागैस्सुपर्णैर्गन्धर्वैः किन्नरैश्च सहस्रशः।<br>
अजैर्वैखानसैर्माषैर्वालखिल्यैर्मरीचिपैः ॥१४॥</strong></p>
<p><strong>अत्यन्तनियताहारैश्शोभितं परमर्षिभिः।<br>
जितकामैश्च सिद्धैश्च चारणैरुपशोभितम् ॥१५॥</strong></p>
<p><strong>दिव्याभरणमाल्याभिर्दिव्यरूपाभिरावृतम्।<br>
क्रीडारतिविधिज्ञाभिरप्सरोभिस्सहस्रशः ॥१६॥</strong></p>
<p><strong>सेवितं देवपत्नीभिश्रीमतीभिश्श्रियाऽऽवृतम्।<br>
देवदानवसंघैश्च चरितं त्वमृताशिभिः ॥१७॥</strong></p>
<p><strong>हंसक्रौञ्चप्लवाकीर्णं सारसैस्संप्रणादितम्।<br>
वैडूर्यप्रस्तरं रम्यं स्निग्धं सागरतेजसा ॥१८॥</strong></p>
<p><strong>पाण्डुराणि विशालानि दिव्यमाल्ययुतानि च।<br>
तूर्यगीताभिजुष्टानि विमानानि समन्ततः ॥१९॥</strong></p>
<p><strong>तपसा जितलोकानां कामगान्यभिसंपतन्।<br>
गन्धर्वाप्सरसश्चैव ददर्श धनदानुजः ॥२०॥</strong></p>
<p><strong>निर्यासरसमूलानां चन्दनानां सहस्रशः।<br>
वनानि पश्यंत्सौम्यानि घ्राणतृप्तिकराणि च ॥२१॥</strong></p>
<p><strong>अगरूणां च मुख्यानां वनान्युपवनानि च।<br>
तक्कोलानां च जात्यानां फलानां च सुगन्धिनाम् ॥२२॥</strong></p>
<p><strong>पुष्पाणि च तमालस्य गुल्मानि मरिचस्य च।<br>
मुक्तानां च समूहानि पुष्यमाणनि तीरतः ॥२३॥</strong></p>
<p><strong>शङ्खानां प्रस्तरं चैव प्रवालनिचयं तथा।<br>
काञ्चनानि च शैलानि राजतानि च सर्वशः ॥२४॥</strong></p>
<p><strong>प्रस्रवाणि मनोज्ञानि प्रसन्नानि हृदानि च।<br>
धनधान्योपपन्नानि स्त्रीरनैश्शोभितानि च ॥२५॥</strong></p>
<p><strong>हस्त्यश्वरथगाढानि नगराण्यवलोकयन्।<br>
तं समं सर्वतस्निग्धं मृदुसंस्पर्शमारुतम् ॥२६॥</strong></p>
<p><strong>अनूपं सिन्धुराजस्य ददर्श त्रिदिवोपमम्।<br>
तत्रापश्यत्स मेघाभं न्यग्रोधमृषिभिर्वृतम् ॥२७॥</strong></p>
<p><strong>समन्ताद्यस्य ताश्शाखाश्शतयोजनमायताः।<br>
यस्य हस्तिनमादाय महाकायं च कच्छपम् ॥२८॥</strong></p>
<p><strong>भक्षार्थं गरुडइशाखामाजगाम महाबलः।<br>
तस्य तां सहसा शाखां भारेण पतगोत्तमः ॥२९॥</strong></p>
<p><strong>सुपर्णः पर्णबहुलां बभंज च महाबलः।<br>
तत्र वैखानसा माषा वालखिल्या मरीचिपाः ॥३०॥</strong></p>
<p><strong>अजा बभूवुर्धूम्राश्च सङ्गताः परमर्षयः।<br>
तेषां दयार्थं गरुडस्तां शाखां शतयोजनाम् ॥३१॥</strong></p>
<p><strong>जगामादाय वेगेन तौ चोभौ गजकच्छपौ।<br>
एकपादेन धर्मात्मा भक्षयित्वा तदामिषम् ॥३२॥</strong></p>
<p><strong>निषादविषयं हत्वा शाखया पतगोत्तमः।<br>
प्रहर्षमतुलं लेभे मोक्षयित्वा महामुनीन् ॥३३॥</strong></p>
<p><strong>स तेनैव प्रहर्षेण द्विगुणीकृतविक्रमः।<br>
अमृतानयनार्थं वै चकार मतिमान्मतिम् ॥३४॥</strong></p>
<p><strong>अयोजालानि निर्मथ्य भित्वा रत्नमयं गृहम्।<br>
महेन्द्र भवनाद्गुप्तमाजहारामृतं ततः ॥३५॥</strong></p>
<p><strong>तं महर्षिगणैर्जुष्टं सुवर्णकृतलक्षणम्।<br>
नाम्ना सुभद्रं न्यग्रोधं ददर्श धनदानुजः ॥३६॥</strong></p>
<p><strong>तं तु गत्वा परं पारं समुद्रस्य नदीपतेः।<br>
ददर्शाश्रममेकान्ते रम्ये पुण्ये वनान्तरे ॥३७॥</strong></p>
<p><strong>तत्र कृष्णाजिनधरं जटावल्कलधारिणम्।<br>
ददर्श नियताहारं मारीचं नाम राक्षसम् ॥३८॥</strong></p>
<p><strong>स रावणस्समागम्य विधिवत्तेन रक्षसा।<br>
मारीचेनार्चितो राजा सर्वकामैरमानुषैः ॥३९॥</strong></p>
<p><strong>तं स्वयं पूजयित्वा च भोजनेनोदकेन च।<br>
अर्थोपहितया वाचा मारीचो वाक्यमब्रवीत् ॥४०॥</strong></p>
<p><strong>“कञ्चित्सुकुशलं राजन्! लङ्कायां राक्षसेश्वर!।<br>
केनार्थेन पुनस्त्वं वै तूर्णमेव मिहाऽऽगतः ॥४१॥”</strong></p>
<p><strong>एवमुक्तो महातेजा मारीचेन स रावणः।<br>
ततः पश्चादिदं वाक्यमब्रवीद्वाक्यकोविदः ॥४२॥</strong></p>
<p><strong>इति श्रीमदारण्यकाण्डे पञ्चत्रिंशस्सर्गः ॥</strong></p>
<p><strong>—————</strong></p>
<p><strong>॥षट्त्रिंशस्सर्गः॥</strong></p>
<p><strong>“मारीच! श्रूयतां तात! वचनं मम भाषतः।<br>
आर्तोऽस्मि मम चार्तस्य भवान्हि परमा गतिः ॥१॥</strong></p>
<p><strong>जानीषे त्वं जनस्थाने यथा भ्राता खरो मम।<br>
दूषणञ्च महाबाहुस्स्वसा शूर्पणखा च मे ॥२॥</strong></p>
<p><strong>त्रिशिराश्च महातेजा राक्षसः पिशिताशनः।<br>
अन्ये च बहवश्शूरा लब्धलक्षा निशाचराः ॥३॥</strong></p>
<p><strong>वसन्ति मन्नियोगेन नित्यवासं च राक्षसाः।<br>
बाधमाना महारण्ये मुनीन्वै धर्मचारिणः ॥४॥</strong></p>
<p><strong>चतुर्दश सहस्राणि रक्षसां भीमकर्मणाम्।<br>
शूराणां लब्धलक्षाणां खरचित्तानुवर्तिनाम् ॥५॥</strong></p>
<p><strong>ते त्विदानीं जनस्थाने वसमाना महाबलाः।<br>
सङ्गताः परमायत्ता रामेण सह संयुगे ॥६॥</strong></p>
<p><strong>नानाप्रहरणोपेताः खरप्रमुखराक्षसाः।<br>
तेन संजातरोषेण रामेण रणमूर्धनि ॥७॥</strong></p>
<p><strong>अनुक्त्वा परुषं किञ्चिच्छरैर्व्यापारितं धनुः।<br>
चतुर्दश सहस्राणि रक्षसामुग्रतेजसाम् ॥८॥</strong></p>
<p><strong>निहतानि शरैस्तीक्ष्णैर्मानुषेण पदातिना।<br>
खरश्च निहतस्संख्ये दूषणश्च निपातितः ॥९॥</strong></p>
<p><strong>हतश्चत्रिशिराश्चापि निर्भया दण्डकाः कृताः।<br>
पित्रा निरस्तां क्रुद्धेन सभार्यः क्षीणजीवितः ॥१०॥</strong></p>
<p><strong>स हन्ता तस्य सैन्यस्य रामः क्षत्रियपांसनः।<br>
दुश्शीलः कर्कशस्तीक्ष्णो मूर्खो लुब्धोऽजितेन्द्रियः ॥११॥</strong></p>
<p><strong>त्यक्तधर्मो ह्यधर्मात्मा भूतानामहिते रतः।<br>
येन वैरं विनाऽरण्ये सत्त्वमाश्रित्य केवलम् ॥१२॥</strong></p>
<p><strong>कर्णनासापहरणाद्भगिनी मे विरूपिता।<br>
तस्य भार्या जनस्थानात्सीतां सुरसुतोपमाम् ॥१३॥</strong></p>
<p><strong>आनयिष्यामि विक्रम्य सहायस्तत्र मे भव।<br>
त्वया ह्यहं सहायेन पार्श्वस्थेन महाबल! ॥१४॥</strong></p>
<p><strong>भ्रातृभिश्च सुरान्युद्धे समग्रान्नाभिचिन्तये।<br>
तत्सहायो भव त्वं मे समर्थोह्यसिराक्षस! ॥१५॥</strong></p>
<p><strong>वीर्ये युद्धे च दर्पे च न ह्यस्ति सदृशस्तव।<br>
उपायज्ञो महान् शूरस्सर्वमायाविशारदः ॥१६॥</strong></p>
<p><strong>एतदर्थमहं प्राप्तस्त्वत्समीपं निशाचर!।<br>
शृणु तत्कर्मसाहाय्ये यत्कार्यं वचनान्मम ॥१७॥</strong></p>
<p><strong>सौवर्णस्त्वं मृगो भूत्वा चित्रो रजतबिन्दुभिः।<br>
आश्रमे तस्य रामस्य सीतायाः प्रमुखे चर ॥१८॥</strong></p>
<p><strong>त्वां तु निस्संशयं सीता दृष्ट्वा तु मृगरूपिणम्।<br>
‘गृह्यता’मिति भर्तारं लक्ष्मणं चाभिधास्यति ॥१९॥</strong></p>
<p><strong>ततस्तयोरपाये तु शून्ये सीतां यथासुखम्।<br>
निराबाधो हरिष्यामि राहुश्चन्द्रप्रभामिव ॥२०॥</strong></p>
<p><strong>ततः पश्चात्सुखं रामे भार्याहरणकर्शिते।<br>
विस्रब्धः प्रहरिष्यामि कृतार्थेनान्तरात्मना ॥२१॥”</strong></p>
<p><strong>तस्य रामकथां श्रुत्वा मारीचस्य महात्मनः।<br>
शुष्कं समभवद्वक्रं परित्रस्तो बभूव ह ॥२२॥</strong></p>
<p><strong>ओष्ठौ परिलिहञ्छुष्कौ नेत्रैरनिमिषैरिव।<br>
मृतभूत इवार्तस्तु रावणं समुदैक्षत ॥२३॥</strong></p>
<p><strong>स रावणं त्रस्तविषण्णचेता महावने रामपराक्रमज्ञः।<br>
कृताञ्जलिस्तत्त्वमुवाच वाक्यं हितं च तस्मै हितमात्मनश्च॥२४॥</strong></p>
<p><strong>इति श्रीमदारण्यकाण्डे षट्त्रिंशस्सर्गः॥</strong></p>
<p><strong>—————</strong></p>
<p><strong>॥सप्तत्रिंशस्सर्गः॥</strong></p>
<p><strong>तच्छ्रुत्वा राक्षसेन्द्रस्य वाक्यं वाक्यविशारदः।<br>
प्रत्युवाच महाप्राज्ञो मारीचो राक्षसेश्वरम् ॥१॥</strong></p>
<p><strong>सुलभाः पुरुषा राजं ! त्सतंतं प्रियवादिनः।<br>
अप्रियस्य तु पथ्यस्य वक्ता श्रोता च दुर्लभः ॥२॥</strong></p>
<p><strong>न नूनं बुध्यसे रामं महावीर्यं गुणोन्नतम्।<br>
अयुक्तचारश्चपलो महेन्द्रवरुणोपमम् ॥३॥</strong></p>
<p><strong>अपि स्वस्ति भवेत्तात ! सर्वेषां भुवि रक्षसाम्।<br>
अपि रामो न संक्रुद्धः कुर्याल्लोकमराक्षसम् ॥४॥</strong></p>
<p><strong>अपि ते जीवितान्ताय नोत्पन्ना जनकात्मजा।<br>
अपि सीतानिमित्तं च न भवेद्व्यसनं मम ॥५॥</strong></p>
<p><strong>अपि त्वामीश्वरं प्राप्य कामवृत्तं निरङ्कुशम्।<br>
न विनश्येत्पुरी लङ्का त्वया सह सराक्षसा ॥६॥</strong></p>
<p><strong>त्वद्विधः कामवृत्तो हि दुश्शीलः पापमन्त्रितः।<br>
आत्मानं स्वजनं राष्ट्र स राजा हन्ति दुर्मतिः ॥७॥</strong></p>
<p><strong>न च पित्रा परित्यक्तो नामर्यादः कथंचन।<br>
न लुब्धो न च दुश्शीलो न च क्षत्रियपांसनः ॥८॥</strong></p>
<p><strong>न च धर्मगुणैर्हीनः कौसल्यानन्दवर्धनः।<br>
न तीक्ष्णो न च भूतानां सर्वेषामहिते रतः ॥९॥</strong></p>
<p><strong>‘वश्चितं पितरं’दृष्ट्वा कैकेय्या ‘सत्यवादिनम्।<br>
करिष्या’मीति धर्मात्मा तात! प्रव्राजितो वनम् ॥१०॥</strong></p>
<p><strong>कैकेय्याः प्रियकामार्थं पितुर्दशरथस्य च।<br>
हित्वा राज्यं च भोगांश्च प्रविष्टो दण्डकावनम् ॥११॥</strong></p>
<p><strong>न रामः कर्कशस्तात! नाविद्वान्नाजितेन्द्रियः।<br>
अनृतं दुश्श्रुतं चैव नैवं त्वं वक्तुमर्हसि ॥१२॥</strong></p>
<p><strong>रामो विग्रहवान्धर्मस्साधुस्सत्यपराक्रमः।<br>
राजा सर्वस्य लोकस्य देवानां मघवानिव ॥१३॥</strong></p>
<p><strong>कथं त्वं तस्य वैदेहीं रक्षितां स्वेन तेजसा।<br>
इच्छसि प्रसभं हर्तुं प्रभामिवविवस्वतः ॥१४॥</strong></p>
<p><strong>शरार्चिषमनाधृष्यं चापखड्गेन्धनं रणे।<br>
रामाग्निं सहसा दीप्तं न प्रवेष्टुं त्वमर्हसि ॥१५॥</strong></p>
<p><strong>धनुर्व्यादितदीप्तास्यं शरार्चिषममर्षणम्।<br>
चापपाशधरं वीरं शत्रुसैन्यप्रहारिणम् ॥१६॥</strong></p>
<p><strong>राज्यं सुखं च संत्यज्य जीवितं चेष्टमात्मनः।<br>
नात्यासादयितुं तात! रामान्तकमिहार्हसि ॥१७॥</strong></p>
<p><strong>अप्रमेयं हि तत्तेजो यस्य सा जनकात्मजा।<br>
न त्वं समर्थस्तां हर्तुं रामचापाश्रयां वने ॥१८॥</strong></p>
<p><strong>तस्य सा नरसिंहस्य सिंहोरस्कस्य भामिनी।<br>
प्राणेभ्योऽपि प्रियतरा भार्या नित्यमनुव्रता ॥१९॥</strong></p>
<p><strong>न सा धर्षयितुं शक्या मैथिल्यौजस्विनः प्रिया।<br>
दीप्तस्येव हुताशस्य शिखा सीता सुमध्यमा ॥२०॥</strong></p>
<p><strong>किमुद्यममिमं व्यर्थं कृत्वा ते राक्षसाधिप!।<br>
दृष्टश्चेत्त्वंरणे तेन तदन्तं तव जीवितम् ॥२१॥</strong></p>
<p>जीवितञ्चसुखं चैव राज्यं चैव सुदुर्लभम्।<br>
यदीच्छसि चिरं भो</p>
<p>क्तं माकृथा रामविप्रियम् ॥२२॥</p>
<p><strong>स सर्वेस्सचिवैस्सार्थंविभीषणपुरोगमैः।<br>
मन्त्रयित्वा तु धर्मिष्ठैः कृत्वा निश्चयमात्मनः ॥२३॥</strong></p>
<p><strong>दोषाणां च गुणानां च संप्रधार्यबलाबलम्।<br>
आत्मनश्च बलं ज्ञात्वा राघवस्य च तत्त्वतः ॥२४॥</strong></p>
<p><strong>हिताहितं विनिश्चित्य क्षमं त्वं कर्तुमर्हसि।<br>
अहं तु मन्ये तव न क्षमं रणे समागमं कोसलराजसूनुना ॥२५॥</strong></p>
<p><strong>इदं हि भूयशशृणु वाक्यमुत्तमं क्षमं च युक्तं च निशाचरेश्वर! ॥</strong></p>
<p><strong>इति श्रीमदारण्यकाण्डे सप्तत्रिंशस्सर्गः ॥</strong></p>
<p><strong>—————</strong></p>
<p><strong>॥अष्टत्रिंशस्सर्गः॥</strong></p>
<p><strong>कदाचिदप्यहं वीर्यात्पर्यटन्पृथिवीमिमाम्।<br>
बलं नागसहस्रस्य धारयन्पर्वतोपमः ॥१॥</strong></p>
<p><strong>नीलजीमूतसंकाशस्तप्तकाञ्चनकुण्डलः।<br>
भय लोकस्य जनयन्किरीटी परिघायुधः ॥२॥</strong></p>
<p><strong>व्यचरं दण्डकारण्ये ऋषिमांसानि भक्षयन्।<br>
विश्वामित्रोऽथ धर्मात्मा मद्वित्रस्तो महामुनिः ॥३॥</strong></p>
<p><strong>स्वयं गत्वा दशरथं नरेन्द्रमिदमब्रवीत्।<br>
अद्य रक्षतु मां रामः पर्वकाले समाहितः ॥४॥</strong></p>
<p><strong>मारीचान्मे भयं घोरं समुत्पन्नं नरेश्वर!।<br>
इत्येवमुक्तो धर्मात्मा राजा दशरथस्तथा ॥५॥</strong></p>
<p><strong>प्रत्युवाच महाभागं विश्वामित्रं महामुनिम्।<br>
“बालो द्वादशवर्षोऽयमकृतास्त्रश्च राघवः ॥६॥</strong></p>
<p><strong>कामन्तु मम यत्सैन्यं मया सह गमिष्यति।<br>
बलेन चतुरङ्गेण खयमेत्य निशाचरान् ॥७॥</strong></p>
<p><strong>वधिष्यामि मुनिश्रेष्ठ! शत्रूंस्ते मनसेप्सितान्।”<br>
इत्येवमुक्तस्स मुनी राजानमिदमब्रवीत् ॥८॥</strong></p>
<p><strong>“रामान्नान्यद्बलं लोके पर्याप्तं तस्य रक्षसः।<br>
देवतानामपि भवांत्समरेष्वभिपालकः ॥९॥</strong></p>
<p><strong>आसीत्तवकृतं कर्म त्रिलोके विदितं नृप!।<br>
काममस्तु महत्सैन्यं तिष्ठत्विह परन्तप! ॥१०॥</strong></p>
<p><strong>बालोऽप्येष महातेजास्समर्थस्तस्य निग्रहे।<br>
गमिष्येराममादाय स्वस्ति तेऽस्तु परन्तप! ॥११॥</strong></p>
<p><strong>एवमुक्त्वा तु स मुनिस्तमादाय नृपात्मजम्।<br>
जगाम परमप्रीतो विश्वामित्रस्स्वमाश्रमम् ॥१२॥</strong></p>
<p><strong>तं तदा दण्डकारण्ये यज्ञमुद्दिश्य दीक्षितम्।<br>
बभूवोपस्थितो रामश्चित्रं विष्फारयन्धनुः ॥१३॥</strong></p>
<p><strong>अजातव्यञ्जनश्श्रीमान् पद्मपत्रनिभेक्षणः।<br>
एकवस्त्रधरो धन्वी शिखी कनकमालया ॥१४॥</strong></p>
<p><strong>शोभयन्दण्डकारण्यं दीप्तेन स्वेन तेजसा।<br>
अदृश्यत ततो रामो बालचन्द्र इवोदितः ॥१५॥</strong></p>
<p><strong>ततोऽहं मेघसङ्काशस्तप्तकाञ्चनकुण्डलः।<br>
बली दत्तवरो दर्पादाजगाम तदाश्रमम् ॥१६॥</strong></p>
<p><strong>तेन दृष्टः प्रविष्टोऽहं सहसैवोद्यतायुधः।<br>
मां तु दृष्ट्वा धनुस्सज्यमसंभ्रान्तश्चकार सः ॥१७॥</strong></p>
<p><strong>अवजानन्नहं मोहा &lsquo;द्वालोऽय &rsquo; मिति राघवम्।<br>
विश्वामित्रस्य तां वेदिमभ्यधावं कृतत्वरः ॥१८॥</strong></p>
<p><strong>तेन मुक्तस्ततो बाणश्शितश्शत्रुनिबर्हणः।<br>
तेनाहं त्वाहतः क्षिप्तस्समुद्रे शतयोजने ॥१९॥</strong></p>
<p><strong>नेच्छता तात! मां हन्तुं तदा वीरेण रक्षितः।<br>
रामस्य शरवेगेन निरस्तोऽहमचेतनः ॥२०॥</strong></p>
<p><strong>पातितोऽहं तदा तेन गम्भीरे सागराम्भसि।<br>
प्राप्य संज्ञां चिरं तात! लङ्कां प्रतिगतः पुरीम् ॥२१॥</strong></p>
<p><strong>एवमस्मि तदा मुक्तस्सहायास्तु निपातिताः।<br>
अकृतास्त्रेण बालेन रामेणाक्लिष्टकर्मणा ॥२२॥</strong></p>
<p><strong>तन्मया वार्यमाणस्त्वं यदि रामेण विग्रहम्।<br>
करिष्यस्यापदं घोरां क्षिप्रं प्राप्स्यसि रावण! ॥२३॥</strong></p>
<p><strong>क्रीडारतिविधिज्ञानां समाजोत्सवशालिनाम्।<br>
रक्षसां चैव संतापमनर्थं चाहरिष्यसि ॥२४॥</strong></p>
<p><strong>हर्म्यप्रासादसम्बाधां नानारत्नाविभूषिताम्।<br>
द्रक्ष्यसि त्वं पुरीं लङ्कां विनष्टां मैथलीकृते ॥२५॥</strong></p>
<p><strong>अकुर्वन्तोऽपि पापानि शुचयः पापसंश्रयात्।<br>
परपापैर्विनश्यन्ति मत्स्या नागह्रदे यथा ॥२६॥</strong></p>
<p><strong>दिव्यचन्दनदिग्धाङ्गान्दिव्याभरणभूषितान्।<br>
द्रक्ष्यस्यभिहतान्भूमौ तव दोषात्तु राक्षसान् ॥२७॥</strong></p>
<p><strong>हृतदारांत्सदारांश्च दश विद्रवतो दिशः।<br>
हतशेषानशरणान्द्रक्ष्यसि त्वं निशाचरान् ॥२८॥</strong></p>
<p><strong>शरजालपरिक्षिप्तामग्निज्वालासमावृताम्।<br>
प्रदग्धभवनां लङ्कां द्रक्ष्यसि त्वं न संशयः ॥२९॥</strong></p>
<p><strong>परदाराभिमर्शात्तु नान्यत्पापतरं महत्।<br>
प्रमदानां सहस्राणि तव राज! न्परिग्रहः ॥३०॥</strong></p>
<p><strong>भव स्वदारनिरतस्स्वकुलं रक्ष राक्षस!।<br>
मानमृद्धिं च राज्यं च जीवितं चेष्टमात्मनः ॥३१॥</strong></p>
<p><strong>कलत्राणि च सौम्यानि मित्रवर्गं तथैव च।<br>
यदीच्छसि चिरं भोक्तुं माकृथा रामविप्रियम् ॥३२॥</strong></p>
<p><strong>निवार्यमाणस्सुहृदा मया भृशं प्रसह्य सीतां यदि धर्षयिष्यसि।<br>
गमिष्यसि क्षीणबलस्सबान्धवो यमक्षयं रामशरात्तजीवितः ॥”</strong></p>
<p><strong>इति श्रीमदारण्यकाण्डे अष्टत्रिंशस्सर्गः ॥</strong></p>
<p><strong>—————</strong></p>
<p><strong>॥एकोनचत्वारिंशस्सर्गः॥</strong></p>
<p><strong>“एवमस्मि तदा मुक्तः कथंचित्तेन संयुगे।<br>
इदानीमपि यद्वृत्तं तच्छृणुष्व निरुत्तरम् ॥१॥</strong></p>
<p><strong>राक्षसाभ्यामहं द्वाभ्यामनिर्विण्णस्तथाकृतः।<br>
सहितो मृगरूपाभ्यां प्रविष्टो दण्डकावनम् ॥२॥</strong></p>
<p><strong>दीप्तजिह्वो महाकायस्तीक्ष्णदंष्ट्रो महाबलः।<br>
व्यचरं दण्डकारण्यं मांसभक्षो महामृगः ॥३॥</strong></p>
<p><strong>अग्निहोत्रेषु तीर्थेषु चैत्यवृक्षेषु रावण!।<br>
अत्यन्तघोरो व्यचरं तापसांत्संप्रधर्षयन् ॥४॥</strong></p>
<p><strong>निहत्य दण्डकारण्ये तापसान्धर्मचारिणः।<br>
रुधिराणि पिबंस्तेषां तथा मांसानि भक्षयन् ॥५॥</strong></p>
<p><strong>ऋषिमांसाशनः क्रूरत्रासयन्वनगोचरान्।<br>
तथा रुधिरमत्तोऽहं विचरन् धर्मदूषकः ॥६॥</strong></p>
<p><strong>आसादयं तदा रामं तापसं धर्मचारिणम्।<br>
वैदेहीं च महाभागां लक्ष्मणं च महारथम् ॥७॥</strong></p>
<p><strong>तापसं नियताहारं सर्वभूतहिते रतम्।<br>
सोऽहं वनगतं रामं परिभूय महाबलम् ॥८॥</strong></p>
<p><strong>‘तापसोऽय’ मिति ज्ञात्वा पूर्ववैरमनुस्मरन्।<br>
अभ्यधावं हि संक्रुद्धस्तीक्ष्णशृङ्गो मृगाकृतिः ॥९॥</strong></p>
<p><strong>जिघांसुरकृतप्रज्ञस्तं प्रहारमनुस्मरन्।<br>
तेन मुक्तास्त्रयो बाणाश्शिताश्शत्रुनिबर्हणाः ॥१०॥</strong></p>
<p><strong>विकृष्य बलवच्चापं सुपर्णानिलनिस्वनाः।<br>
ते बाणा वज्रसङ्काशास्सुमुक्ता रक्तभोजनाः ॥११॥</strong></p>
<p><strong>आजग्मुस्सहितास्सर्वे त्रयस्सन्नतपर्वणः।<br>
पराक्रमज्ञो रामस्य शरो दृष्टभयः पुरा ॥१२॥</strong></p>
<p><strong>समुद्रान्तस्ततो मुक्तस्तावुभौ राक्षसौ हतौ।<br>
शरेण मुक्तो रामस्य कथंचित्प्राप्य जीवितम् ॥१३॥</strong></p>
<p><strong>इह प्रव्राजितो युक्तस्तापसोऽहं समाहितः।<br>
वृक्षे वृक्षे च पश्यामि चीरकृष्णाजिनाम्बरम् ॥१४॥</strong></p>
<p><strong>गृहीतधनुषं रामं पाशहस्तमिवान्तकम्।<br>
अपि रामसहस्राणि भीतः पश्यामि रावण! ॥१५॥</strong></p>
<p><strong>रामभूतमिदं सर्वमरण्यं प्रतिभाति मे।<br>
राममेव हि पश्यामि राहते राक्षसाधिप! ॥१६॥</strong></p>
<p><strong>दृष्ट्वा स्वप्नगतं राममुद्भ्रमामि विचेतनः।<br>
रकारादीनि नामानि रामत्रस्तस्य रावण! ॥१७॥</strong></p>
<p><strong>रत्नानि च रथाश्चैव त्रासं सञ्जनयन्ति मे।<br>
अहं तस्य प्रभावज्ञो न युद्धं तेन ते क्षमम् ॥१८॥</strong></p>
<p><strong>बलिं वा नमुचिं वापि हन्याद्धि रघुनन्दनः।<br>
रणे रामेण युध्यस्व क्षमां वा कुरु राक्षस! ॥१९॥</strong></p>
<p><strong>न ते रामकथा कार्या यदि मां द्रष्टुमिच्छसि।<br>
बहवस्साधवो लोके युक्ता धर्ममनुष्ठिताः ॥२०॥</strong></p>
<p><strong>परेषामपराधेन विनष्टास्सपरिच्छदाः।<br>
सोऽहं तवापराधेन विनश्येयं निशाचर! ॥२१॥</strong></p>
<p><strong>कुरु यत्ते क्षमं तत्त्वमहं त्वा नानुयामि ह।<br>
रामश्च हि महातेजा महासत्त्वो महाबलः ॥२२॥</strong></p>
<p><strong>अपि राक्षसलोकस्य न भवेदन्तकोऽपि सः।<br>
यदि शूर्पणखाहेतोर्जनस्थानगतः खरः॥२३॥</strong></p>
<p><strong>अतिवृत्तो हतः पूर्व रामेणाक्लिष्टकर्मणा।<br>
अत्र ब्रूहि यथातत्त्वं को रामस्य व्यतिक्रमः ॥२४॥</strong></p>
<p><strong>इदं वचो बन्धुहितार्थिना मया यथोच्यमानं यदि नाभिपत्स्य से।<br>
सबान्धवस्त्यक्ष्यसि जीवितं रणे हतोऽद्य रामेण शरैरजिह्मगैः ॥”</strong></p>
<p><strong>इति श्रीमदारण्यकाण्डे एकोनचत्वारिंशस्सर्गः ॥</strong></p>
<p><strong>—————</strong></p>
<p><strong>॥चत्वारिंशस्सर्गः॥</strong></p>
<p><strong>मारीचेन तु तद्वाक्यं क्षमं युक्तं निशाचरः।<br>
उक्तो न प्रतिजग्राह मर्तुकाम इवौषधम् ॥१॥</strong></p>
<p><strong>तं पथ्यहितवक्तारं मारीचं राक्षसाधिपः।<br>
अब्रवीत्परुषं वाक्यमयुक्तं कालचोदितः ॥२॥</strong></p>
<p><strong>“यत्किलैतदयुक्तार्थं मारीच! मयि कथ्यते।<br>
वाक्यं निष्फलमत्यर्थमुप्तं बीजमिवोषरे ॥३॥</strong></p>
<p><strong>त्वद्वाक्यैर्नतुमां शक्यं भेत्तुं रामस्य संयुगे।<br>
पापशीलस्य मूर्खस्य मानुषस्य विशेषतः ॥४॥</strong></p>
<p><strong>यस्त्यक्त्वा सुहृदो राज्यं मातरं पितरं तथा।<br>
स्त्रीवाक्यं प्राकृतं श्रुत्वा वनमेकपदे गतः ॥५॥</strong></p>
<p><strong>अवश्यन्तु मया तस्य संयुगे खरघातिनः।<br>
प्राणैः प्रियतरा सीता हर्तव्या तव सन्निधौ ॥६॥</strong></p>
<p><strong>एवं मे निश्चिता बुद्धिर्हृदि मारीच ! वर्तते।<br>
न व्यावर्तयितुं शक्या सेन्द्रैरपि सुरासुरैः ॥७॥</strong></p>
<p><strong>दोषं गुणं वा संस्पृष्टस्त्वमेकं वक्तुमर्हसि।<br>
अपायं वाप्युपायं वा कार्यस्यास्य विनिश्चये ॥८॥</strong></p>
<p><strong>संपृष्टेन तु वक्तव्यं सचिवेन विपश्चिता।<br>
उद्यताञ्जलिना राज्ञे य इच्छेद्भूतिमात्मनः ॥९॥</strong></p>
<p><strong>वाक्यमप्रतिकूलं तु मृदुपूर्वं शुभं हितम्।<br>
उपचारेण युक्तं च वक्तव्यो वसुधाधिपः ॥१०॥</strong></p>
<p><strong>सावमर्दं तु यद्वाक्यं मारीच! हितमुच्यते।<br>
नाभिनन्दति तद्राजा मानार्हो मानवर्जितम् ॥११॥</strong></p>
<p><strong>पञ्च रूपाणि राजानो धारयन्त्यमितौजसः।<br>
अग्नेरिन्द्रस्य सोमस्य वरुणस्य यमस्य च ॥१२॥</strong></p>
<p><strong>औष्ण्यं तथा विक्रमं च सौम्यं दण्डं प्रसन्नताम्।<br>
धारयन्ति महात्मानो राजानः क्षणदाचर! ॥१३॥</strong></p>
<p><strong>तस्मात्सर्वास्ववस्थासु मान्याः पूज्याश्च पार्थिवाः।<br>
त्वं धर्ममविज्ञाय केवलं मोहमास्थितः ॥१४॥</strong></p>
<p><strong>अभ्यागतं मां दौरात्म्यात्परुषं वक्तुमिच्छसि।<br>
गुणदोषौ न पृच्छामि क्षमं चात्मनि राक्षस! ॥१५॥</strong></p>
<p><strong>मयोक्तं तव चैतावत्संप्रत्यमितविक्रम।<br>
अस्मिंस्तु त्वं महाकृत्ये साहाय्यं कर्तुमर्हसि ॥१६॥</strong></p>
<p><strong>शृणु तत्कर्म साहाय्ये यत्कार्यं वचनान्मम।<br>
सौवर्णस्त्वं मृगो भूत्वा चित्रो रजतबिन्दुभिः ॥१७॥</strong></p>
<p><strong>आश्रमे तस्य रामस्य सीतायाः प्रमुखे चर।<br>
प्रलोभयित्वा वैदेहीं यथेष्टं गन्तुमर्हसि ॥१८॥</strong></p>
<p><strong>त्वां तु मायामृगं दृष्ट्वा काञ्चनं जातविस्मया।<br>
‘आनयैन’मिति क्षिप्रं रामं वक्ष्यति मैथिली।<br>
अपक्रान्ते तु काकुत्स्थे दूरं यात्वाप्युदाहर ॥१९॥</strong></p>
<p><strong>हा सीते! लक्ष्मणेत्येवं रामवाक्यानुरूपकम्।<br>
तच्छ्रुत्वा रामपदवीं सीतया च प्रचोदितः ॥२०॥</strong></p>
<p><strong>अनुगच्छति संभ्रान्तः सौमित्रिरपि सौहृदात्।<br>
अपक्रान्ते च काकुत्स्थे लक्ष्मणे च यथासुखम् ॥२१॥</strong></p>
<p><strong>आनयिष्यामि वैदेहीं सहस्राक्षश्शचीमिव।<br>
एवं कृत्वात्विदं कार्यं यथेष्टं गच्छ राक्षस! ॥२२॥</strong></p>
<p><strong>राज्यस्यार्धं प्रयच्छामि मारीच! तव सुव्रत!।<br>
गच्छ सौम्य! शिवं मार्गं कार्यस्यास्य विवृद्धये ॥२३॥</strong></p>
<p><strong>अहं त्वाऽनुगमिष्यामि सरथो दण्डकावनम्।<br>
प्राप्य सीतामयुद्धेन वञ्चयित्वा तु राघवम् ॥२४॥</strong></p>
<p><strong>लङ्कां प्रतिगमिष्यामि कृतकार्यस्सह त्वया।<br>
न चेत्करोषि मारीच! हन्मि त्वामहमद्य वै ॥२५॥</strong></p>
<p><strong>एतत्कार्त्यमवश्यं मे बलादपि करिष्यसि।<br>
राज्ञो हि प्रतिकूलस्थो न जातु सुखमेधते ॥२६॥</strong></p>
<p><strong>आसाद्य तं जीवित संशयस्ते मृत्युर्ध्रुवो ह्यद्य मया विरुध्य।<br>
एतद्यथावत्प्रतिगृह्य बुद्ध्या यदत्र कृत्यं कुरु तत्तथा त्वम् ॥२७॥</strong></p>
<p><strong>इति श्रीमदारण्यकाण्डे चत्वारिंशस्सर्गः ॥</strong></p>
<p><strong>—————</strong></p>
<p><strong>॥एकचत्वारिंशस्सर्गः॥</strong></p>
<p><strong>आज्ञप्तो राजवद्वाक्यं प्रतिकूलं निशाचर<br>
अब्रवीत्परुषं वाक्यं मारीचो राक्षसाधिपम् ॥१॥</strong></p>
<p><strong>“केनायमुपदिष्टस्ते विनाशः पापकर्मणा।<br>
सपुत्रत्य सराष्ट्रस्य सामात्यस्य निशाचर! ॥२॥</strong></p>
<p><strong>कस्त्वया सुखिना राज! न्नाभिनन्दति पापकृत्।<br>
केनेदमुपदिष्टं ते मृत्युद्वारमुपागतः ॥३॥</strong></p>
<p><strong>शत्रवस्तव सुव्यक्तं हीनवीर्या निशाचराः।<br>
इच्छन्ति त्वां विनश्यन्तमुपरुद्धं बलीयसा ॥४॥</strong></p>
<p><strong>केनेदमुपदिष्टं ते क्षुद्रेणाहितवादिना।<br>
यस्त्वामिच्छति नश्यन्तं स्वकृतेन निशाचर! ॥५॥</strong></p>
<p><strong>बध्याः खलु न हन्यन्ते सचिवास्तव रावण!।<br>
ये त्वामुत्पथमारूढं न निगृह्णतिसर्वशः ॥६॥</strong></p>
<p><strong>अमात्यैः कामवृत्तो हि राजा कापथमाश्रितः।<br>
निग्राह्यस्सर्वथा सद्भिर्न निग्राह्यो निगृह्यसे ॥७॥</strong></p>
<p><strong>धर्ममर्थं च कामं च यशश्चजयतां वर!।<br>
स्वामिप्रसादात्सचिवाः प्राप्नुवन्ति निशाचर! ॥८॥</strong></p>
<p><strong>विपर्यये तु तत्सर्वं व्यर्थं भवति रावण!।<br>
व्यसनं स्वामिवैगुण्यात्प्राप्नुवन्तीतरे जनाः ॥९॥</strong></p>
<p><strong>राजमूलो हि धर्मश्च जयश्च जयतां वर!।<br>
तस्मात्सर्वास्ववस्थासु रक्षितव्या नराधिपाः ॥१०॥</strong></p>
<p><strong>राज्यं पालयितुं शक्यं न तीक्ष्णेन निशाचर!।<br>
न चापि प्रतिकूलेन नाविनीतेन राक्षस! ॥११॥</strong></p>
<p><strong>ये तीक्ष्णमन्त्रास्सचिवा भज्यन्ते सहतेन वै।<br>
विषमे तुरगाश्शीघ्रा मन्दसारथयो यथा ॥१२॥</strong></p>
<p><strong>बहवस्साधवो लोके युक्ता धर्ममनुष्ठिताः।<br>
परेषामपराधेन विनष्टास्सपरिच्छदाः ॥१३॥</strong></p>
<p><strong>स्वामिना प्रतिकूलेन प्रजास्तीक्ष्णेण रावण!।<br>
रक्ष्यमाणा न वर्धन्ते मेषा गोमायुना यथा ॥१४॥</strong></p>
<p><strong>अवश्य विनशिष्यन्ति सर्वे रावण! राक्षसाः।<br>
येषां त्वं कर्कशो राजा दुर्बुद्धिरजितेन्द्रियः ॥१५॥</strong></p>
<p><strong>तदिदं काकतालीयं घोरमासादितं मया।<br>
अत्रैव शोचनीयस्त्वं ससैन्यो विनशिष्यसि ॥१६॥</strong></p>
<p><strong>मां निहत्य तु रामश्च न चिरात्त्वांवधिष्यति।<br>
अनेन कृतकृत्योऽस्मि म्रिये यदरिणा हतः ॥१७॥</strong></p>
<p><strong>दर्शनादेव रामस्य हृतं मामवधारय।<br>
आत्मानं च हतं विद्धि हृत्वा सीतां सबान्धवम् ॥१८॥</strong></p>
<p><strong>आनायिष्यसिचेत्सीतामाश्रमात्सहितो मया।<br>
नैव त्वमसि नाहं च नैव लङ्का न राक्षसाः ॥१९॥</strong></p>
<p><strong>निवार्यमाणस्तु मया हितैषिणा न मृष्यसे वाक्यमिदं निशाचर!।<br>
परेतकल्पा हि गतायुषो नरा हितं न गृह्णन्ति सुहृद्भिरीरितम् ॥</strong></p>
<p><strong>इति श्रीमदारण्यकाण्डे एकचत्वारिंशस्सर्गः ॥</strong></p>
<p><strong>—————</strong></p>
<p><strong>॥द्विचत्वारिंशस्सर्गः॥</strong></p>
<p><strong>एवमुक्त्वा तु वचनं मारीचो रावणं ततः।<br>
‘गच्छा’वेत्यब्रवीद्दीनो भयाद्रात्रिंचरप्रभोः ॥१॥</strong></p>
<p><strong>“दृष्टश्चाहं पुनस्तेन शरचापासिधारिणा।<br>
मद्वधोद्यतशस्त्रेण विनष्टं जीवितं च मे ॥२॥</strong></p>
<p><strong>न हि रामं पराक्रम्य जीवन्प्रतिनिवर्तते।<br>
वर्तते प्रतिरूपोऽसौ यमदण्डहतस्य ते ॥३॥</strong></p>
<p><strong>किं नु शक्यं मया कर्तुमेवं त्वयि दुरात्मनि।<br>
एष गच्छाम्यहं तात! स्वस्ति तेऽस्तु निशाचर! ॥४॥</strong></p>
<p><strong>प्रहृष्टस्त्वभवत्तेन वचनेन स रावणः।<br>
परिष्वज्य सुसंश्लिष्टमिदं वचनमब्रवीत् ॥५॥</strong></p>
<p><strong>“एतच्छौण्डीर्ययुक्तं ते मच्छन्दादिव भाषितम्।<br>
इदानीमसि मारीचः पूर्वमन्यो निशाचरः ॥६॥</strong></p>
<p><strong>आरुह्यतामयं शीघ्रं रथो रत्नविभूषितः।<br>
मया सह तथा युक्तः पिशाचवदनैः खरैः ॥७॥</strong></p>
<p><strong>प्रलोभयित्वा वैदेहीं यथेष्टं गन्तुमर्हसि।<br>
तां शून्ये प्रसभं सीतामानयिष्यामि मैथिलीम् ॥८॥”</strong></p>
<p><strong>ततो रावणमारीचौ विमानमिव तं रथम्।<br>
आरुह्य ययतुश्शीघ्रं तस्मादाश्रममण्डलात् ॥९॥</strong></p>
<p><strong>तथैव तत्र पश्यन्तौ पत्तनानि वनानि च।<br>
गिरींश्च सरितस्सर्वा राष्ट्राणि नगराणि च ॥१०॥</strong></p>
<p><strong>समेत्य दण्डकारण्यं राघवस्याश्रमं ततः।<br>
ददर्श सहमारीचो रावणो राक्षसाधिपः ॥११॥</strong></p>
<p><strong>अवतीर्य रथात्तस्मात्ततः काञ्चनभूषणात्।<br>
हस्ते गृहीत्वा मारीचं रावणो वाक्यमब्रवीत् ॥१२॥</strong></p>
<p><strong>“एतद्रामाश्रमपदं दृश्यते कदलीवृतम्।<br>
क्रियतां तत्सखे शीघ्रं यदर्थं वयमागताः ॥१३॥”</strong></p>
<p><strong>स रावणवचरश्श्रुत्वा मारीचो राक्षसस्तदा।<br>
मृगो भूत्वाऽऽश्रमद्वारि रामस्य विचचार ह ॥१४॥</strong></p>
<p><strong>स तु रूपं समास्थाय महदद्भुतदर्शनम्।<br>
मणिप्रवरशृङ्गाग्रस्सितासितमुखाकृतिः ॥१५॥</strong></p>
<p><strong>रक्तपद्मोत्पलमुखः इन्द्रनीलोत्पलश्रवाः।<br>
किंचिदभ्युन्नतग्रीवः इन्द्रनीलदलाधरः ॥१६॥</strong></p>
<p><strong>कुन्देन्दुवज्रसंकाशमुदरं चास्य भास्वरम्।<br>
मधूकनिभपार्श्वश्च पद्मकिञ्जल्कसन्निभः ॥१७॥</strong></p>
<p><strong>वैडूर्यसंकाशखुरस्तनुजङ्घस्सुसंहतः।<br>
इन्द्रायुधसवर्णेन पुच्छेनोर्ध्वं विराजता ॥१८॥</strong></p>
<p><strong>मनोहरस्निग्धवर्णो रत्नैर्नानाविधैर्वृतः।<br>
क्षणेन राक्षसो जातो मृगः परमशोभनः ॥१९॥</strong></p>
<p><strong>वनं प्रज्वलयन् रम्यं रामाश्रमपदं च तत्।<br>
मनोहरं दर्शनीयं रूपं कृत्वा स राक्षसः ॥२०॥</strong></p>
<p><strong>प्रलोभनार्थं वैदेह्या नानाधातुविचित्रितम्।<br>
विचरन्गच्छते तस्माच्छाद्वलानि समन्ततः ॥२१॥</strong></p>
<p><strong>रूप्यैर्बिन्दुशतैश्चित्रो भूत्वा स प्रियदर्शनः।<br>
विटपीनां किसलयान्भङ्क्त्वाऽदविचचार ह ॥२२॥</strong></p>
<p><strong>कदलीगृहकं गत्वा कर्णिकानिरतस्ततः।<br>
समाश्रयन्मन्दगतिस्सीतासंदर्शनं तथा ॥२३॥</strong></p>
<p><strong>राजीवचित्रपृष्ठस्स विरराज महामृगः।<br>
रामाश्रमपदाभ्याशे विचचार यथासुखम् ॥२४॥</strong></p>
<p><strong>पुनर्गत्वा निवृत्तश्च विचचार मृगोत्तमः।<br>
गत्वा मुहूर्तं त्वरया पुनः प्रति निवर्तते ॥२५॥</strong></p>
<p><strong>विक्रीडंश्च क्वचिद्भूमौ पुनरेव निषीदति।<br>
आश्रमद्वारमागम्य मृगयूथानि गच्छति ॥२६॥</strong></p>
<p><strong>मृगयूथैरनुगतः पुनरेव निवर्तते।<br>
सीतादर्शनमाकङ्क्षन्राक्षसो मृगतां गतः ॥२७॥</strong></p>
<p><strong>परिभ्रमति चित्राणि मण्डलानि विनिष्पतन्।<br>
समुद्रीक्ष्य च तं सर्वे मृगाह्यन्ये वनेचराः ॥२८॥</strong></p>
<p><strong>उपागम्य समाघ्राय विद्रवन्ति दिशो दश।<br>
राक्षसस्सोऽपि तान्वन्यान्मृगान्मृगवधे रतः ॥२९॥</strong></p>
<p><strong>प्रच्छादनार्थं भावस्य न भक्षयति संस्पृशन्।<br>
तस्मिन्नेव ततः काले वैदेही शुभलोचना ॥३०॥</strong></p>
<p><strong>कुसुमापचयव्यग्रा पादपानभ्यवर्तत।<br>
कर्णिकारानशोकांश्च चूतांश्च मदिरेक्षणा ॥३१॥</strong></p>
<p><strong>कुसुमान्यपचिन्वन्ती चचार रुचिरानना।<br>
अनर्हाऽरण्यवासस्य सा तं रत्नमयं मृगम् ॥३२॥</strong></p>
<p><strong>मुक्तामणिविचित्राङ्गं ददर्श परमाङ्गना।<br>
सा तं रुचिरदन्तोष्ठी रुप्यधातुतनूरुहम् ॥३३॥</strong></p>
<p><strong>विस्मयोत्फुल्लनयना सस्नेहं समुदैक्षत।<br>
स च तां रामदयितां पश्यन्मायामयो मृगः ॥३४॥</strong></p>
<p><strong>विचचार पुनश्चित्रं दीपयन्निव तद्वनम्।<br>
अदृष्टपूर्वं तं दृष्ट्वा नानारत्नमयं मृगम् ॥३५॥</strong></p>
<p><strong>विस्मयं परमं सीता जगाम जनकात्मजा ॥</strong></p>
<p><strong>इति श्रीमदारण्यकाण्डे द्विचत्वारिंशस्सर्गः ॥</strong></p>
<p><strong>—————</strong></p>
<p><strong>॥त्रिचत्वारिंशस्सर्गः॥</strong></p>
<p><strong>सा तं संप्रेक्ष्य सुश्रोणी कुसुमान्यपचिन्वती।<br>
हैमराजतवर्णाभ्यां पार्श्वाभ्यामुपशोभितम् ॥१॥</strong></p>
<p><strong>प्रहृष्टा चानवद्याङ्गी मृष्टहाटकवर्णिनी।<br>
भर्तारमभिचक्रन्द लक्ष्मणं चापि सायुधम् ॥२॥</strong></p>
<p><strong>तयाऽऽहूतौ नरव्याघ्रौ वैदेह्या रामलक्ष्मणौ।<br>
वीक्षमाणौ तु तं तेशं तदा ददृशतुर्मृगम् ॥३॥</strong></p>
<p><strong>शङ्कमानस्तु तं दृष्ट्वा लक्ष्मणो राममब्रवीत्।<br>
“तमेवैनमहं मन्ये मारीचं राक्षसं मृगम् ॥४॥</strong></p>
<p><strong>चरन्तो मृगयां हृष्टाः पापेनोपाधिना वने।<br>
अनेन निहता राजन्! राजानः कामरूपिणः ॥५॥</strong></p>
<p><strong>अस्य मायाविदो मायामृगरूपमिदं कृतम्।<br>
भानुमत्पुरुषव्याघ्र! गन्धर्वपुरसन्निभम् ॥६॥</strong></p>
<p><strong>मृगो ह्येवंविधो रत्नविचित्रो नास्ति, राघव!।<br>
जगत्यां जगतीनाथ! मायैषा हि न संशयः ॥”</strong></p>
<p><strong>एवं ब्रुवाणं काकुत्स्थं प्रतिवार्य शुचिस्मिता।<br>
उवाच सीता संहृष्टा चर्मणा हृतचेतना ॥८॥</strong></p>
<p><strong>“आर्यपुत्राभिरामोऽसौ मृगो हरति मे मनः।<br>
आनयैनं महाबाहो! क्रीडार्थं नो भविष्यति ॥९॥</strong></p>
<p><strong>इहाश्रमपदेऽस्माकं बहवः पुण्यदर्शनाः।<br>
मृगाश्चरन्ति सहिताश्चमरास्सृमरास्तथा ॥१०॥</strong></p>
<p><strong>ऋक्षाः पृषतसंघाश्च वानराः किन्नरास्तथा।<br>
विचरन्ति महाबाहो! रूपश्रेष्ठा मनोहराः ॥११॥</strong></p>
<p><strong>न चास्य सदृशो राज! न्दृष्टपूर्वो मृगः पुरा।<br>
तेजसा क्षमया दीप्त्या यथाऽयं मृगसत्तमः ॥१२॥</strong></p>
<p><strong>नानावर्णविचित्राङ्गो रत्नबिन्दुसमाचितः।<br>
द्योतयन्वनमव्यग्रं शोभते शशिसन्निभः ॥१३॥</strong></p>
<p><strong>अहो रूपमहो लक्ष्मीस्स्वरसंपञ्च शोभना।<br>
मृगोऽद्भुतो विचित्राङ्गो हृदयं हरतीव मे ॥१४॥</strong></p>
<p><strong>यदि ग्रहणमभ्येति जीवन्नेव मृगस्तव।<br>
आश्चर्यभूतं भवति विस्मयं जनयिष्यति ॥१५॥</strong></p>
<p><strong>समाप्तवनवासानां राज्यस्थानां च नः पुनः।<br>
अन्तःपुरावभूषार्थो मृग एष भविष्यति ॥१६॥</strong></p>
<p><strong>भरतस्यार्यपुत्रस्य श्वश्रूणां मम च प्रभो!।<br>
मृगरूपमिदं व्यक्तं विस्मयं जनयिष्यति ॥१७॥</strong></p>
<p><strong>जीवन्न यदि तेऽभ्येति ग्रहणं मृगसत्तमः।<br>
अजिनं नरशार्दूल! रुचिरं मे भविष्यति ॥१८॥</strong></p>
<p><strong>विहतस्यास्य सत्त्वस्य जाम्बूनदमयत्वचि।<br>
शष्पबृस्यां विनीतायामिच्छाम्यहमुपासितुम् ॥१९॥</strong></p>
<p><strong>कामवृत्तमिदं रौद्रं स्त्रीणामसदृशं मतम्।<br>
वपुषा त्वस्य सत्त्वस्य विस्मयो जनितो मम ॥२०॥</strong></p>
<p><strong>तेन काञ्चनरूपेण मणिप्रवरशृङ्गिणा।<br>
तरुणादित्यवर्णेन नक्षत्रपथवर्चसा ॥२१॥</strong></p>
<p><strong>बभूव राघवस्यापि मनो विस्मयमागतम्।<br>
“एवं सीतावचश्श्रुत्वा तं दृष्ट्वा मृगमद्भुतम् ॥२२॥</strong></p>
<p><strong>लोभितस्तेन रूपेण सीतया च प्रचोदितः।<br>
उवाच राघवो हृष्टो भ्रातरं लक्ष्मणं वचः ॥२३॥</strong></p>
<p><strong>“पश्य लक्ष्मण! वैदेह्याः स्पृहां मृगगतामिमाम्।<br>
रूपश्रेष्ठतया ह्येष मृगोऽद्य न भविष्यति ॥२४॥</strong></p>
<p><strong>न वने नन्दनोद्देशे न चैत्ररथसंश्रये।<br>
कुतः पृथिव्यां सौमित्रे ! योऽस्य कश्चित्समो मृगः ॥२५॥</strong></p>
<p><strong>प्रतिलोमानुलोमाञ्च रुचिरा रोमराजयः<br>
शोभन्ते मृगमाश्रित्य चित्राः कनकबिन्दवः ॥२६॥</strong></p>
<p><strong>पश्यास्य जृम्भमाणस्य दीप्तामग्निशिखोपमाम्।<br>
जिह्वां मुखान्निस्सरन्तीं मेघादिव शतह्रदाम् ॥२७॥</strong></p>
<p><strong>मसारगल्लर्कमुखश्शङ्खमुक्तानिभोदरः।<br>
कस्य नामाभिरूपोऽसौ न मनो लोभयेन्मृगः ॥२८॥</strong></p>
<p><strong>कस्य रूपमिदं दृष्ट्वा जाम्बूनदमयं प्रभो!।<br>
नानारत्नमयं दिव्यं न मनो विस्मयं व्रजेत् ॥१९॥</strong></p>
<p><strong>[कि पुनर्मैथिली सीता बाला नारी न विस्मयेत्]।<br>
मांसहेतोरपि मृगान्विनोदार्थं च धन्विनः ॥२०॥</strong></p>
<p><strong>घ्नन्ति लक्ष्मण! राजानो मृगयायां महावने।<br>
धनानि व्यवसायेन विचीयन्ते महावने ॥३१॥</strong></p>
<p><strong>धातवो विविधाश्चापि मणिरत्नसुवर्णिनः।<br>
तत्सारमखिलं नॄणां धनं निचयवर्धनम् ॥३२॥</strong></p>
<p><strong>मनसा चिन्तितं सर्वं यथा शुक्रस्य लक्ष्मण!।<br>
अर्थी येनार्थकृत्येन संव्रजत्यविचारयन् ॥३३॥</strong></p>
<p><strong>तमर्थमर्थशास्त्रज्ञाः प्राहुरर्थाश्च लक्ष्मण!।<br>
एतस्य मृगरत्नस्य परार्थे काञ्चनत्वचि ॥३४॥</strong></p>
<p><strong>उपवेक्ष्यति वैदेही मया सह सुमध्यमा।<br>
न कादली न प्रियकी न प्रवेणी न चाविकी ॥३५॥</strong></p>
<p><strong>भवेदेतस्य सदृशी स्पर्शनेनेति मे मतिः।<br>
एष चैव मृगश्श्रीमान्यश्च दिव्यो नभश्चरः ॥३६॥</strong></p>
<p><strong>उभावेतौ मृगौ दिव्यौ तारामृगमहीमृगौ।<br>
यदि वायं तथा यन्मां भवेद्वदसि लक्ष्मण! ॥३७॥</strong></p>
<p><strong>मायैषा राक्षसस्येति कर्तव्योऽस्य वधो मया।<br>
एतेन हि नृशंसेन मारीचेनाकृतात्मना ॥३८॥</strong></p>
<p><strong>वने विचरता पूर्वं हिंसिता मुनिपुङ्गवाः।<br>
उत्थाय बहवो येन मृगयायां जनाधिपाः ॥३९॥</strong></p>
<p><strong>निहताः परमेष्वासास्तस्माद्वध्यस्त्वयं मृगः।<br>
पुरस्तादिह वातापिः परिभूय तपस्विनः ॥४०॥</strong></p>
<p><strong>उदरस्थो द्विजान्हन्ति स्वगर्भोऽश्वतरीमिव।<br>
`स कदाचिच्चिराल्लोभादाससाद महामुनिम् ॥४१॥</strong></p>
<p><strong>अगस्त्यं तेजसा युक्तं भक्षस्तस्य बभूव ह।<br>
समुत्थाने च तद्रूपं कर्तुकामं समीक्ष्य तम् ॥४२॥</strong></p>
<p><strong>उत्स्मयित्वा तु भगवान्वातापिमिदमब्रवीत्।<br>
“त्वयाऽविगण्य वातापे परिभूतास्स्वतेजसा ॥४३॥</strong></p>
<p><strong>जीवलोके द्विजश्रेष्ठास्तस्मादसि जरां गतः।”<br>
तदेवं न भवेद्रक्षो वातापिरिव लक्ष्मण! ॥४४॥</strong></p>
<p><strong>मद्विधं योऽतिमन्येत धर्मनित्यं जितेन्द्रियम्।<br>
भवेद्धतोऽयं वातापिरगस्त्येनेव मां गतः ॥४५॥</strong></p>
<p><strong>इह त्वं भव सन्नद्धो यन्त्रितो रक्ष मैथिलीम्।<br>
अस्यामायत्तमस्माकं यत्कृत्यं रघुनन्दन ॥४६॥</strong></p>
<p><strong>अहमेनं वधिष्यामि ग्रहीष्याम्यपि वा मृगम्।<br>
यावद्गच्छामि सौमित्रे ! मृगमानयितुं द्रुतम् ॥४७॥</strong></p>
<p><strong>पश्य लक्ष्मण! वैदेहीं मृगत्वचि गतस्पृहाम्।<br>
त्वचा प्रधानया ह्येष मृगोऽद्य न भविष्यति ॥४८॥</strong></p>
<p><strong>अप्रमत्तेन ते भाव्यमाश्रमस्थेन सीतया।<br>
यावत्पृषतमेकेन सायकेन निहन्म्यहम् ॥४९॥</strong></p>
<p><strong>हत्वैतच्चर्म चादाय शीघ्रमेष्यामि लक्ष्मण!।</strong></p>
<p><strong>प्रदक्षिणेनातिबलेन पक्षिणा जटायुषा बुद्धिमता च लक्ष्मण!।<br>
भवाप्रमत्तः परिगृह्य मैथिली प्रतिक्षणं सर्वत एव शङ्कितः ॥”</strong></p>
<p><strong>इति श्रीमदारण्यकाण्डे त्रिचत्वारिंशस्सर्गः ॥</strong></p>
<p><strong>—————</strong></p>
<p><strong>॥ चतुश्चत्वारिंशस्सर्गः॥</strong></p>
<p><strong>तथा तु तं समादिश्य भ्रातरं रघुनन्दनः।<br>
बबन्धासिं महातेजा जाम्बूनदमयत्सरुम् ॥१॥</strong></p>
<p><strong>ततस्त्र्यवनतं चापमादायात्मविभूषणम्।<br>
आबध्य च कलापौ द्वौ जगामोदग्रविक्रमः ॥२॥</strong></p>
<p><strong>तं वञ्चयानो राजेन्द्रमापतन्तं निरीक्ष्य वै।<br>
बभूवान्तर्हितस्त्रासात्पुनस्सन्दर्शनेऽभवत् ॥३॥</strong></p>
<p><strong>बद्धासिर्धनुरादाय प्रदुद्राव यतो मृगः।<br>
तं स्म पश्यति रूपेण द्योतमानमिवाग्रतः ॥४॥</strong></p>
<p><strong>अवेक्ष्यावेक्ष्य धावन्तं धनुष्पाणिं महावने।<br>
अतिवृत्तमिषोः पाताल्लोभयानं कदाचन ॥५॥</strong></p>
<p><strong>शङ्कितन्तु समुद्भ्रान्तमुत्पतन्तमिवाम्बरे।<br>
दृश्यमानमदृश्यं च वनोद्देशेषु केषुचित् ॥६॥</strong></p>
<p><strong>छिन्नाभ्रैरिव संवीतं शारदं चन्द्रमण्डलम्।<br>
मुहूर्तादेष दहशे मुहुर्दूरात्प्रकाशते ॥७॥</strong></p>
<p><strong>दर्शनादर्शनादेवं सोऽपाकर्षत राघवम्।<br>
सुदूरमाश्रमस्यास्य मारीचो मृगतां गतः ॥८॥</strong></p>
<p><strong>आसीत्क्रुद्धस्तु काकुत्स्थो विवशस्तेन मोहितः।<br>
अथावतस्थे संभ्रान्तश्छायामाश्रित्य शाद्वले ॥९॥</strong></p>
<p><strong>स तमुत्मादयामास मृगरूपो निशाचरः।<br>
मृगैः परिवृतो वन्यैरदूरात्प्रत्यदृश्यत ॥१०॥</strong></p>
<p><strong>गृहीतुकामं दृष्ट्वैवंपुनरेवाभ्यधावत<br>
तत्क्षणादेव संत्रासात्पुनरन्तर्हितोऽभवत् ॥११॥</strong></p>
<p><strong>पुनरेव ततो दूराद्वृक्षषण्डाद्विनिस्सृतम्।<br>
दृष्ट्वा रामो महातेजास्तं हन्तुं कृतनिश्चयः ॥१२॥</strong></p>
<p><strong>भूयस्तु शरमुद्धृत्य कुपितस्तत्र राघवः।<br>
सूर्यरश्मिप्रतीकाशं ज्वलन्तमरिमर्दनः ॥१३॥</strong></p>
<p><strong>संधाय सुदृढे चापे विकृष्य बलवद्बली।<br>
तमेव मृगमुद्दिश्य श्वसन्तमिव पन्नगम् ॥१४॥</strong></p>
<p><strong>मुमोच ज्वलितं दीप्तमस्त्रं ब्रह्मविनिर्मितम्।<br>
शरीरं मृगरूपस्य विनिर्भिद्य शरोत्तमः ॥१५॥</strong></p>
<p><strong>मारीचस्यैव हृदयं बिभेदाशनिसन्निभः।<br>
तालमात्रमथोत्प्लुत्य न्यपतत्स शरातुरः ॥१६॥</strong></p>
<p><strong>विनदन्भैरवं नादं धरण्यामल्पजीवितः।<br>
श्रियमाणस्तु मारीचो [जहौ तां कृत्रिमां तनुम् ॥१७॥</strong></p>
<p><strong>स्मृत्वा तद्वचनं रक्षो] दध्यौ केन तु लक्ष्मणम्।<br>
इह प्रस्थापयेत्सीता शून्ये तां रावणो हरेत् ॥१८॥</strong></p>
<p><strong>सम्प्राप्तकालमाज्ञाय चकार च ततस्स्वरम्।<br>
सदृशं राघवस्यैव “हासीते! लक्ष्मणेति च ॥१९॥</strong></p>
<p><strong>तेन मर्मणि निर्विद्धश्शरेणानुपमेन च।<br>
मृगरूपं तु तत्त्यक्त्वा राक्षसं रूपमात्मनः ॥२०॥</strong></p>
<p><strong>चक्रे स सुमहाकायो मारीचो जीवितं त्यजन्।<br>
ततो विचित्रकेयूरस्सर्वाभरणभूषितः ॥२१॥</strong></p>
<p><strong>हेममाली महादंष्ट्रो राक्षसोऽभूच्छराहतः।<br>
तं दृष्ट्वा पतितं भूमौ राक्षसं घोरदर्शनम् ॥२२॥</strong></p>
<p><strong>रामो रुधिरसिक्ताङ्गं वेष्टमानं महीतले।<br>
जगाम मनसा सीतां लक्ष्मणस्य वचः स्मरन् ॥२३॥</strong></p>
<p><strong>“मारीचस्येति मायैषा पूर्वोक्तं लक्ष्मणेन तु।<br>
तत्तथा ह्यभवच्चाद्य मारीचोऽयं मया हतः ॥२४॥</strong></p>
<p><strong>हासीते ! लक्ष्मणेत्येवमाक्रुश्य तु महास्वनम्।<br>
ममार राक्षसस्सोऽयं श्रुत्वा सीता कथं भवेत् ॥२५॥</strong></p>
<p><strong>लक्ष्मणश्च महाबाहुः कामवस्थां गमिष्यति।”<br>
इति संचिन्त्य धर्मात्मा रामो हृष्टतनूरुहः ॥२६॥</strong></p>
<p><strong>तत्र रामं भयं तीव्रमाविवेश विषादजम्।<br>
राक्षसं मृगरूपं तं हत्वा श्रुत्वा च तत्स्वरम् ॥२७॥</strong></p>
<p><strong>निहत्य पृषतं चान्यं मांसमादाय राघवः।<br>
त्वरमाणो जनस्थानं ससाराभिमुखस्तदा ॥२८॥</strong></p>
<p><strong>इति श्रीमदारण्यकाण्डे चतुश्चत्वारिंशस्सर्गः ॥</strong></p>
<p><strong>—————</strong></p>
<p><strong>॥पञ्चचत्वारिंशस्सर्गः॥</strong></p>
<p><strong>आर्तस्वरं तु तं भर्तुर्विज्ञाय सदृशं वने।<br>
उवाच लक्ष्मणं सीता गच्छ जानीहि राघवम् ॥१॥</strong></p>
<p><strong>न हि मे हृदयं स्थाने जीवितं वाऽवतिष्ठति।<br>
क्रोशतः परमार्तस्य श्रुतश्शब्दो मया भृशम् ॥२॥</strong></p>
<p><strong>आक्रन्दमानं तु वने भ्रातरं त्रातुमर्हसि।<br>
तं क्षिप्रमभिधाव त्वं भ्रातरं शरणैषिणम् ॥३॥</strong></p>
<p><strong>रक्षसां वशमापन्नं सिंहानामिव गोवृषम्।”<br>
न जगाम तथोक्तस्तु भ्रातुराज्ञाय शासनम् ॥४॥</strong></p>
<p><strong>तमुवाच ततस्तत्र कुपिता जनकात्मजा।<br>
“सौमित्रे! मित्ररूपेण भ्रातुस्त्वमसि शत्रुवत् ॥५॥</strong></p>
<p><strong>यस्त्वमस्यामवस्थायां भ्रातरं नाभिपत्स्यसे।<br>
इच्छसि त्वं विनश्यन्तं रामं लक्ष्मण ! मत्कृते ॥६॥</strong></p>
<p><strong>लोभान्मम कृते नूनं नानुगच्छसि राघवम्।<br>
व्यसनं ते प्रियं मन्ये स्नेहो भ्रातरि नास्ति ते ॥७॥</strong></p>
<p><strong>तेन तिष्ठसि विस्रब्धस्तमपश्यन्महाद्युतिम्।<br>
किं हि संशयमापन्ने तस्मिन्निह मया भवेत् ॥८॥</strong></p>
<p><strong>कर्तव्यमिह तिष्ठन्त्या यत्प्रधानस्त्वमागतः।”<br>
इति ब्रुवाणां वैदेहीं बाष्पशोकपरिप्लुताम् ॥९॥</strong></p>
<p><strong>अब्रवील्लक्ष्मणस्त्रस्तां सीतां मृगवधूमिव।<br>
“पन्नगासुरगन्धर्वदेवमानुषराक्षसैः ॥१०॥</strong></p>
<p><strong>अशक्यस्तव वैदेहि! भर्ता जेतुं न संशयः।<br>
देवि ! देवमनुष्येषु गन्धर्वेषु पतत्रिषु ॥११॥</strong></p>
<p><strong>राक्षसेषु पिशाचेषु किन्नरेषु मृगेषु च।<br>
दानवेषु च घोरेषु न स विद्येत शोभने! ॥१२॥</strong></p>
<p><strong>यो रामं प्रतियुध्येत समरे वासवोपमम्।<br>
अवध्यस्समरे रामो नैवं त्वं वक्तुमर्हसि ॥१३॥</strong></p>
<p><strong>न त्वमस्मिन्वने हातुमुत्सहे राघवं विना।<br>
अनिवार्यं बलं तस्य बलैर्बलवतामपि ॥१४॥</strong></p>
<p><strong>त्रिभिर्लोकैस्समुद्युक्तैस्सेश्वरैरपिसामरैः।<br>
हृदयं निर्वृतं तेऽस्तु संतापस्त्यज्यतामयम् ॥१५॥</strong></p>
<p><strong>आगमिष्यति ते भर्ता शीघ्रं हत्वा मृगोत्तमम्।<br>
न च तस्य स्वरो व्यक्तं मायया केनचित्कृतः ॥१६॥</strong></p>
<p><strong>गन्धर्वनगरप्रख्या माया सा तस्य रक्षसः।<br>
न्यासभूताऽसि वैदेहि! न्यस्ता मयि महात्मना ॥१७॥</strong></p>
<p><strong>रामेण त्वं वरारोहे! न त्वां त्यक्तमिहोत्सहे।<br>
कृतवैराश्च वैदेहि! वयमेतैर्निशाचरैः ॥१८॥</strong></p>
<p><strong>खरस्य निधनादेव जनस्थानवधं प्रति।<br>
राक्षसा विविधा वाचो विसृजन्ति महावने ॥१९॥</strong></p>
<p><strong>हिंसाविहारा वैदेहि ! न चिन्तितुमर्हसि।<br>
लक्ष्मणेनैवमुक्ता सा क्रुद्धा संरक्तलोचना ॥२०॥</strong></p>
<p><strong>अब्रवीत्परुषं वाक्यं लक्ष्मणं सत्यवादिनम्।<br>
“अनार्याकरुणारम्भ! नृशंस! कुलपांसन! ॥२१॥</strong></p>
<p><strong>अहं तव प्रियं मन्ये रामस्य व्यसनं महत्।<br>
रामस्य व्यसनं दृष्ट्वा तेनैतानि प्रभाषसे ॥२२॥</strong></p>
<p><strong>नैतच्चित्रं सपत्नेषु पापं लक्ष्मण! यद्भवेत्।<br>
त्वद्विधेषु नृशंसेषु नित्यं प्रच्छन्नचारिषु ॥२३॥</strong></p>
<p><strong>सुदुष्टस्त्वं वने राममेकमेकोऽनुगच्छसि।<br>
मम हेतोः प्रतिच्छन्नः प्रयुक्तो भरतेन वा ॥२४॥</strong></p>
<p><strong>तन्न सिद्ध्यति सौमित्रे! तव वा भरतस्य वा।<br>
कथमिन्दीवरश्यामं पद्मपत्रनिभेक्षणम् ॥२५॥</strong></p>
<p><strong>उपसंश्रित्य भर्तारं कामयेयं पृथग्जनम्।<br>
समक्षं तव सौमित्रे! प्राणांस्त्यक्ष्ये न संशयः ॥२६॥</strong></p>
<p><strong>रामं विना क्षणमपि न हि जीवामि भूतले।”<br>
इत्युक्तः परुषं वाक्यं सीतया रोमहर्षणम् ॥२७॥</strong></p>
<p><strong>अब्रवील्लक्ष्मणस्सीतां प्राञ्जलिर्विजितेन्द्रियः।<br>
“उत्तरं नोत्सहे वक्तुं दैवतं भवती मम ॥२८॥</strong></p>
<p><strong>वाक्यमप्रतिरूपं तु न चित्रं स्त्रीषु मैथिलि !।<br>
स्वभावस्त्वेष नारीणामेवं लोकेषु दृश्यते ॥२९॥</strong></p>
<p><strong>विमुक्तधर्माश्चपलास्तीक्ष्णा भेदकराः स्त्रियः।<br>
न सहे हीदृशं वाक्यं वैदेहि! जनकात्मजे! ॥३०॥</strong></p>
<p><strong>श्रोत्रयोरुभयोर्मेऽद्य तप्तनाराचसन्निभम्।<br>
उपशृण्वन्तु मे सर्वे साक्षिभूता वनेचराः ॥३१॥</strong></p>
<p><strong>न्यायवादी यथान्यायमुक्तोऽहं परुषं त्वया।<br>
धिक्त्वामद्य प्रणश्य त्वं यन्मामेवं विशङ्कसे ॥३२॥</strong></p>
<p><strong>स्त्रीत्वं दुष्टं स्वभावेन गुरुवाक्ये व्यवस्थितम्।<br>
गमिष्ये यत्र काकुत्स्थरस्वस्ति तेऽस्तु वरानने! ॥३३॥</strong></p>
<p><strong>रक्षन्तु त्वां विशालाक्षि! समग्रा वनदेवताः।<br>
निमित्तानि हि घोराणि यानि प्रादुर्भवन्ति मे ॥३४॥</strong></p>
<p><strong>अपि त्वां सह रामेण पश्येयं पुनरागतः?।”<br>
[नवेत्येतन्न जानामि वैदेहि! जनकात्मजे! ॥३५॥]</strong></p>
<p><strong>लक्ष्मणेनैवमुक्ता सा रुदन्ती जनकात्मजा।<br>
प्रत्युवाच ततो वाक्यं तीव्रं बाष्पपरिप्लुता ॥३६॥</strong></p>
<p><strong>“गोदावरीं प्रवेक्ष्यामि विना रामेण लक्ष्मण!।<br>
आबन्धिष्येऽथवा त्यक्ष्ये विषमे देहमात्मनः ॥३७॥</strong></p>
<p><strong>पिबाम्यहं विषं तीक्ष्णं प्रवेक्ष्यामि हुताशनम्।<br>
न त्वहं राघवादन्यं पदापि पुरुषं स्पृशे ॥३८॥”</strong></p>
<p><strong>इति लक्ष्मणमाक्रुश्य सीता दुःखसमन्विता।<br>
पाणिभ्यां रुदती दुःखादुदरं प्रजघान च ॥३९॥</strong></p>
<p><strong>तामार्तरूपां विमना रुदन्ती सौमित्रिरालोक्य विशालनेत्राम्।<br>
आश्वासयामास न चैव भर्तुस्तं भ्रातरं किञ्चिदुवाच सीता ॥४०॥</strong></p>
<p><strong>ततस्तु सीतामभिवाद्य लक्ष्मणः कृताञ्जलिः किचिदभिप्रणम्य च।<br>
अन्वीक्षमाणो बहुशश्च मैथिलीं जगाम रामस्य समीपमात्मवान् ॥</strong></p>
<p><strong>इति श्रीमदारण्यकाण्डे पञ्चचत्वारिंशस्सर्गः ॥</strong></p>
<p><strong>—————</strong></p>
<p><strong>॥षट्चत्वारिंशस्सर्गः॥</strong></p>
<p><strong>तया परुषमुक्तस्तु कुपितो राघवानुजः<br>
स विकाङ्क्षन्भृशं रामं प्रतस्थे नचिरादिव ॥१॥</strong></p>
<p><strong>तदासाद्य दशग्रीवः क्षिप्रमन्तरमास्थितः।<br>
अभिचक्राम वैदेहीं परिव्राजकरूपधृत् ॥२॥</strong></p>
<p><strong>श्लक्ष्णकाषायसंवीतश्शिखी च्छत्री उपानही।<br>
वामे चांसेऽवसज्याथ शुभे यष्टिकमण्डलू ॥३॥</strong></p>
<p><strong>परिव्राजकरूपेण वैदेहीमन्वपद्यत।<br>
तामाससादातिबलो भ्रातृभ्यां रहितां वने ॥४॥</strong></p>
<p><strong>रहितां चन्द्रसूर्याभ्यां सन्ध्यामिव महत्तमः।<br>
तामपश्यत्ततो बालां रामपत्नीं यशस्विनीम् ॥५॥</strong></p>
<p><strong>रोहिणीं शशिना हीनां ग्रहवद्भृशदारुणः।<br>
तमुग्रतेजःकर्माणं जनस्थानरुहा द्रुमाः ॥६॥</strong></p>
<p><strong>समीक्ष्य न प्रकम्पन्ते न प्रवाति च मारुतः।<br>
शीघ्रस्रोताश्च तं दृष्ट्वा वीक्षन्तं रक्तलोचनम् ॥७॥</strong></p>
<p><strong>स्तिमितं गन्तुमारेभे भयाद्गोदावरी नदी।<br>
रामस्य त्वन्तरं प्रेप्सुर्दशग्रीवस्तदन्तरे ॥८॥</strong></p>
<p><strong>उपतस्थे च वैदेहीं भिक्षुरूपेण रावणः।<br>
अभव्यो भव्यरूपेण भर्तारमनुशोचतीम् ॥९॥</strong></p>
<p><strong>अभ्यवर्तत वैदेहीं चित्रामिव शनैश्चरः।<br>
स पापो भव्यरूपेण तृणैः कूप इवावृतः ॥१०॥</strong></p>
<p><strong>अतिष्ठत्प्रेक्ष्य वैदेहीं रामपत्नीं यशस्विनीम्।<br>
शुभां रुचिरदन्तोष्ठीं पूर्णचन्द्रनिभाननाम् ॥११॥</strong></p>
<p><strong>आसीनां पर्णशालायां बाष्पशोकाभिपीडिताम्।<br>
स तां पद्मविशालाक्षीं पीतकौशेयवासिनीम् ॥१२॥</strong></p>
<p><strong>अभ्यगच्छत वैदेहीं दुष्टचेता निशाचरः।<br>
स मन्मथशराविष्टो ब्रह्मघोषमुदीरयन् ॥१३॥</strong></p>
<p><strong>अब्रवीत्प्रशितंवाक्यं रहिते राक्षसाधिपः।<br>
तामुत्तमां स्त्रियं लोके पद्महीनामिव श्रियम् ॥१४॥</strong></p>
<p><strong>विभ्राजमानां वपुषा रावणः प्रशंशंसह।<br>
“का त्वं काञ्चनवर्णाभे! पीतकौशेयवासिनि! ॥१५॥</strong></p>
<p><strong>कमलानां शुभां मालां पद्मिनीव हि बिभ्रती।<br>
हीरश्रीः कीर्तिश्शुभा लक्ष्मीरप्सरा वा शुभानने ॥१६॥</strong></p>
<p><strong>भूतिर्वा त्वं वरारोहे! रतिर्वा स्वैरचारिणी।<br>
समाश्शिखरिणः स्निग्धाः पाण्डुरा दशनास्तव ॥१७॥</strong></p>
<p><strong>विशाले विमले नेत्रे रक्तान्ते कृष्णतारके।<br>
विशालं जघनं पीनमूरू करिकरोपमौ ॥१८॥</strong></p>
<p><strong>एतावुपचितौ वृत्तौ संहतौसंप्रवल्गितौ।<br>
पीनोन्नतमुखौ कान्तौ स्निग्धौ तालफलोपमौ ॥१९॥</strong></p>
<p><strong>मणिप्रवेकाभरणौ रुचिरौ ते पयोधरौ।<br>
चारुस्मिते! चारुदति! चारुनेत्रे! विलासिनि! ॥२०॥</strong></p>
<p><strong>मनो हरसि मे कान्ते ! नदीकूलमिवाम्भसा।<br>
करान्तमितमध्याऽसि सुकेशी संहतस्तनी ॥२१॥</strong></p>
<p><strong>नैव देवी न गन्धर्वी न यक्षी न च किन्नरी।<br>
नैवं रूपा मया नारी दृष्टपूर्वा महीतले ॥२२॥</strong></p>
<p><strong>रूपमग्र्यंच लोकेषु सौकुमार्यं वयश्च ते।<br>
इह वासश्च कान्तारे चित्तमुन्मादयन्ति मे ॥२३॥</strong></p>
<p><strong>सा प्रतिक्राम भद्रं ते न त्वं वस्तुमिहार्हसि।<br>
राक्षसानामयं वासो घोराणां कामरूपिणाम् ॥२४॥</strong></p>
<p><strong>प्रासादाग्राणि रम्याणि नगरोपवनानि च।<br>
संपन्नानि सुगन्धीनि युक्तान्याचरितुं त्वया ॥२५॥</strong></p>
<p><strong>वरं माल्यं वरं भोज्यं वरं वस्त्रं च शोभने!।<br>
भर्तारं च वरं मन्ये त्वयुक्तमसितेक्षणे! ॥२६॥</strong></p>
<p><strong>का त्वं भवसि रुद्राणां मरुतां वा वरानने!।<br>
वसूनां वा वरारोहे ! देवता प्रतिभासि मे ॥२७॥</strong></p>
<p><strong>नेह गच्छन्ति गन्धर्वा न देवा न च किन्नराः।<br>
राक्षसानामयं वासः कथं नु त्वमिहागता ॥२८॥</strong></p>
<p><strong>इह शाखामृगास्सिंहा द्वीपिव्याघ्रमृगास्तथा।<br>
ऋक्षास्तरक्षवः कङ्काः कथं तेभ्यो न बिभ्यसि ॥२९॥</strong></p>
<p><strong>मदान्वितानां घोराणां कुञ्जराणां तरस्विनाम्।<br>
कथमेका महारण्ये न बिभेषि वरानने! ॥३०॥</strong></p>
<p><strong>काऽसि कस्य कुतश्चित्त्वं किन्नमित्तं च दण्डकान्।<br>
एका चरसि कल्याणि! घोरान्राक्षससेवितान् ॥३१॥”</strong></p>
<p><strong>इति प्रशस्ता वैदेही रावणेन दुरात्मना।<br>
द्विजातिवेषेण हि तं दृष्ट्वा रावणमागतम् ॥३२॥</strong></p>
<p><strong>सर्वैरतिथिसत्कारैः पूजयामास मैथिली।<br>
उपनीयासनं पूर्वं पाद्येनाभिनिमन्त्र्य च ॥३३॥</strong></p>
<p><strong>अब्रवीत्सिद्धमित्येव तदा तं सौम्यदर्शनम्।<br>
द्विजातिवेषेण समीक्ष्य मैथली समागतं पात्रकुसुम्भधारिणम्।<br>
अशक्यमुद्वेष्टुमपायदर्शनं न्यमन्त्रयद्ब्राह्मणवत्तदाऽङ्गना ॥३४॥</strong></p>
<p><strong>“इयं बृसी ब्राह्मण! काममास्यतामिदं च पाद्यं प्रतिगृह्यता” मिति।<br>
“इदं च सिद्धं वनजातमुत्तमं त्वदर्थमव्यग्रमिहोपभुज्यताम् ॥”</strong></p>
<p><strong>निमन्त्रयमाणः प्रतिपूर्णभाषिणीं नरेन्द्रपत्नीं प्रसमीक्ष्य मैथिलीम्।<br>
प्रसह्य तस्या हरणे धृतं मनस्समर्पयत्स्वात्मवधाय रावणः ॥३६॥</strong></p>
<p><strong>ततस्सुवेषं मृगयागतं पतिं प्रतीक्षमाणा सहलक्ष्मणं तदा।<br>
विवीक्षमाणा हरितं ददर्श तन्महद्वनं नैव तु रामलक्ष्मणौ ॥३७॥</strong></p>
<p><strong>इति श्रीमदारण्यकाण्डे षट्चत्वारिंशस्सर्गः ॥</strong></p>
<p><strong>—————</strong></p>
<p><strong>॥सप्तचत्वारिंशस्सर्गः॥</strong></p>
<p><strong>रावणेन तु वैदेही तथा पृष्टा जिहीर्षता।<br>
परिव्राजकलिङ्गेन शशंसात्मानमङ्गना ॥१॥</strong></p>
<p><strong>‘ब्राह्मणश्चातिथिश्चायमनुक्तो हि शपेत माम्’।<br>
इति ध्यात्वा मुहूर्तं तु सीता वचनमब्रवीत् ॥२॥</strong></p>
<p><strong>“दुहिता जनकस्याहं मैथिलस्य महात्मनः।<br>
सीता नाम्नाऽस्मि भद्रं ते रामभार्या द्विजोत्तम! ॥३॥</strong></p>
<p><strong>उषित्वा द्वादश समा इक्ष्वाकूणां निवेशने।<br>
भुञ्जाना मानुषान्भोगांत्सर्वकामसमृद्धिनी ॥४॥</strong></p>
<p><strong>ततस्त्रयोदशे वर्षे राजाऽमन्त्रयत प्रभुः।<br>
अभिषेचयितुं रामं समेतो राजमन्त्रिभिः ॥५॥</strong></p>
<p><strong>तस्मित्संभ्रियमाणे तु राघवस्याभिषेचने।<br>
कैकेयी नाम भर्तारमार्या सा याचते वरम् ॥६॥</strong></p>
<p><strong>प्रतिगृह्य तु कैकेयी श्वशुरं सुकृतेन मे।<br>
मम प्रव्राजनं भर्तुर्भरतस्याभिषेचनम् ॥७॥</strong></p>
<p><strong>द्वावयाचत भर्तारं सत्यसन्धं नृपोत्तमम्।<br>
‘नाद्य भोक्ष्ये न च स्वप्स्ये न पास्ये च कथंचन ॥८॥</strong></p>
<p><strong>एष मे जीवितस्यान्तो रामो यद्यभिषिच्यते।’<br>
इति ब्रुवाणां कैकेयीं श्वशुरो मे स मानदः ॥९॥</strong></p>
<p><strong>अयाचतार्थैरन्वर्थैर्न च याच्ञांचकार सा।<br>
मम भर्ता महातेजा वयसा पञ्चविंशकः ॥१०॥</strong></p>
<p><strong>अष्टादश हि वर्षाणि मम जन्म निगण्यते।<br>
रामेति प्रथितो लोके गुणवान्सत्यवान् शुचिः ॥११॥</strong></p>
<p><strong>विशालाक्षो महाबाहुस्सर्वभूतहिते रतः।<br>
कामार्तस्तु महातेजाः पिता दशरथस्स्वयम् ॥१२॥</strong></p>
<p><strong>कैकेयीप्रियकामार्थं तं रामं नाभ्यषेचयत्।<br>
अभिषेकाय तु पितुस्समीपं राममागतम् ॥१३॥</strong></p>
<p><strong>कैकेयी मम भर्तारमित्युवाच धृतं वचः।<br>
तव पित्रा समाज्ञप्तं ममेदं शृणु राघव! ॥१४॥</strong></p>
<p><strong>भरताय प्रदातव्यमिदं राज्यमकण्टकम्।<br>
त्वया हि खलु वस्तव्यं नव वर्षाणि पञ्च च ॥१५॥</strong></p>
<p><strong>वने प्रव्रज काकुत्स्थ! पितरं मोचयानृतात्।”<br>
‘तथे’त्युक्त्वा च तां रामः कैकेयीमकुतोभयः ॥१६॥</strong></p>
<p><strong>चकार तद्वचस्तस्य मम भर्ता दृढव्रतः।<br>
दद्यान्न प्रतिगृह्णीयात्सत्यं व्रूयान्न चानृतम् ॥१७॥</strong></p>
<p><strong>एतद्ब्राह्मण! रामस्य ध्रुवं व्रतमनुत्तमम्।<br>
तस्य भ्राता तु द्वैमात्रो लक्ष्मणो नाम वीर्यवान् ॥१८॥</strong></p>
<p><strong>रामस्य पुरुषव्याघ्रस्सहायस्समरेऽरिहा।<br>
स भ्राता लक्ष्मणो नाम धर्मचारी दृढव्रतः ॥१९॥</strong></p>
<p><strong>अन्वगच्छद्धनुष्पाणिः प्रव्रजन्तं मया सह।<br>
जटी तापसरूपेण मया सह सहानुजः ॥२०॥</strong></p>
<p><strong>प्रविष्टो दण्डकारण्यं धर्मनित्यो जितेन्द्रियः।<br>
ते वयं प्रच्युता राज्यात्कैकेय्यास्तु कृते त्रयः ॥२१॥</strong></p>
<p><strong>विचराम द्विजश्रेष्ठ! वनं गम्भीरमोजसा।<br>
समाश्वस मुहूर्त तु शक्यं वस्तुमिह त्वया ॥२२॥</strong></p>
<p><strong>आगमिष्यति मे भर्ता वन्यमादाय पुष्कलम्।<br>
[रुरुन्गोधान्वराहांश्च हत्वाऽऽदायाऽमिषान्बहून् ] ॥२३॥</strong></p>
<p><strong>स त्वं नाम च गोत्रञ्च कुलं चाचक्ष्व तत्त्वतः।<br>
एकश्च दण्डकारण्ये किमर्थं चरसि द्विज! ॥२४॥”</strong></p>
<p><strong>एवं ब्रुवन्त्यां सीतायां रामपत्न्यां महाबलः।<br>
प्रत्युवाचोत्तरं तीव्रं रावणो राक्षसांधिपः ॥२५॥</strong></p>
<p><strong>“येन वित्रासिता लोकास्सदेवासुरपन्नगाः।<br>
अहं तु रावणो नाम सीते! रक्षोगणेश्वरः ॥२६॥</strong></p>
<p><strong>त्वान्तु काञ्चनवर्णाभां दृष्ट्वा कौशेयवासिनीम्।<br>
रतिं स्वकेषु दारेषु नाधिगच्छाम्यनिन्दिते! ॥२७॥</strong></p>
<p><strong>बह्वीनामुत्तमस्त्रीणामाहृतानामितस्ततः।<br>
सर्वासामेव भद्रं ते ममाग्रमहिषी भव ॥२८॥</strong></p>
<p><strong>लङ्कानाम समुद्रस्य मम मध्ये महापुरी।<br>
सागरेण परिक्षिप्ता निविष्टा नगमूर्धनि ॥२९॥</strong></p>
<p><strong>तत्र सीते ! मया सार्धंवनेषु विहरिष्यसि।<br>
नचास्यारण्यवासस्य स्पृहयिष्यसि भामिनि! ॥३०॥</strong></p>
<p><strong>पञ्चदास्यस्सहस्राणि सर्वाभरणभूषिताः।<br>
सीते! परिचरिष्यन्ति भार्या भवसि मे यदि ॥३१॥</strong></p>
<p><strong>रावणेनैवमुक्ता तु कुपिता जनकात्मजा।<br>
प्रत्युवाचानवद्याङ्गी तमनादृत्य राक्षसम् ॥३२॥</strong></p>
<p><strong>“महागिरिमिवाकम्प्यं महेन्द्रसदृशं पतिम्।<br>
महोदधिमिवाक्षोभ्यमहं राममनुव्रता ॥३३॥</strong></p>
<p><strong>सर्वलक्षणसम्पन्नं न्यग्रोधपरिमण्डलम्।<br>
सत्यसन्धं महाभागमहं राममनुव्रता ॥३४॥</strong></p>
<p><strong>महाबाहुं महोरस्कं सिंहविक्रान्तगामिनम्<br>
नृसिंहं सिंहसंकाशमहं राममनुव्रता ॥३५॥</strong></p>
<p><strong>पूर्णचन्द्राननं रामं राजवत्संजितेंद्रियम्।<br>
पृथुकीर्तिं महात्मानमहं राममनुव्रता ॥३६॥</strong></p>
<p><strong>त्वं पुनर्जम्बुकस्सिंहींमाभिच्छसि सुदुर्लभाम्।<br>
नाहं शक्या त्वया स्प्रष्टुमादित्यस्य प्रभा यथा ॥३७॥</strong></p>
<p><strong>पादपान्काञ्चनान्नूनं बहून्पश्यसि मन्दभाक्।<br>
राघवस्य प्रियां भार्या यस्त्वमिच्छसि रावण! ॥३८॥</strong></p>
<p><strong>क्षुधितस्य हि सिंहस्य मृगशत्रोस्तरस्विनः।<br>
आशीविषस्य च मुखाद्दंष्ट्रामादातुमिच्छसि ॥३९॥</strong></p>
<p><strong>मन्दरं पर्वतश्रेष्ठं पाणिना हर्तुमिच्छसि।<br>
कालकूटं विषं पीत्वा स्वस्तिमान्गन्तुमिच्छसि ॥४०॥</strong></p>
<p><strong>अक्षि सूच्या प्रमृजसि जिह्वया लेक्षि च क्षुरम्।<br>
राघवस्य प्रियां भार्यां योऽधिगन्तुं त्वमिच्छसि ॥४१॥</strong></p>
<p><strong>अवसज्य शिलां कण्ठे समुद्रं तर्तुमिच्छसि।<br>
सूर्याचन्द्रमसौ चोभौ पाणिभ्यां हर्तुमिच्छसि ॥४२॥</strong></p>
<p><strong>यो रामस्य प्रियां भार्यां प्रधर्षयितुमिच्छसि।<br>
अग्निं प्रज्वलितं दृष्ट्वा वस्त्रेणाहर्तुमिच्छसि ॥४३॥</strong></p>
<p><strong>कल्याणवृत्तां रामस्य यो भार्यां हर्तुमिच्छसि।<br>
अयोमुखानां शूलानामग्रे चरितुमिच्छसि ॥४४॥</strong></p>
<p><strong>रामस्य सदृशीं भार्यां योऽधिगन्तुं त्वमिच्छसि।<br>
यदन्तरं सिंहसृगालयाने यदन्तरं स्यन्दिनिकासमुद्रयोः ॥४५॥</strong></p>
<p><strong>सुराग्र्यसौवीरकयोर्यदन्तरं तदन्तरं वै तव राघवस्य च।<br>
यदन्तरं काञ्चनसीसलोहयोर्यदन्तरं चन्दनवारिपङ्कयोः ॥४६॥</strong></p>
<p><strong>यदन्तरं हस्तिबिडालयोर्वने तदन्तरं दाशरथेस्तवैव च।<br>
यदन्तरं वायस्रवैनतेययोर्यदन्तरं मद्रुमयूरयोरपि ॥४७॥</strong></p>
<p><strong>यदन्तरं सारसगृध्रयोर्वने तदन्तरं दाशरथेस्तवैव च।<br>
तस्मिंत्सहस्राक्षसमप्रभावे रामे स्थिते कार्मुकबाणपाणौ ॥४८॥</strong></p>
<p><strong>हृताऽपि तेऽहं न जरां गमिष्ये वज्रं यथा मक्षिकयाऽवगीर्णम्।<br>
इतीव तद्वाक्यमदुष्टभावा सुदुष्टमुक्त्वा रजनीचरं तम् ॥४९॥</strong></p>
<p><strong>गात्रप्रकम्पव्यथिता बभूव वातोद्धता सा कदलीव तन्वी।<br>
तां वेपमानामुपलभ्य सीतां स रावणो मृत्युसमप्रभावः ॥५०॥</strong></p>
<p><strong>कुलं बलं नाम च कर्म च स्वं समाचचक्षे भयकारणार्थम्।</strong></p>
<p><strong>इति श्रीमदारण्यकाण्डे सप्तचत्वारिंशस्सर्गः ॥</strong></p>
<p><strong>—————</strong></p>
<p><strong>॥अष्टचत्वारिंशस्सर्गः॥</strong></p>
<p><strong>एवं ब्रुवन्त्यां सीतायां संरब्धः परुषं वचः।<br>
ललाटे भ्रुकुटिं कृत्वा रावणः प्रत्युवाच ह ॥१॥</strong></p>
<p><strong>“भ्राता वैश्रवणस्याहं सापत्न्यो वरवर्णिनि!।<br>
रावणो नाम भद्रं ते दशग्रीवः प्रतापवान् ॥२॥</strong></p>
<p><strong>यस्य देवास्सगन्धर्वाः पिशाचपतगोरगाः।<br>
विद्रवन्ति भयाद्भीता मृत्योरिव सदा प्रजाः ॥३॥</strong></p>
<p><strong>येन वैश्रवणो राजा द्वैमात्रः कारणान्तरे।<br>
द्वन्द्वमासादितः क्रोधाद्रणे विक्रम्य निर्जितः ॥४॥</strong></p>
<p><strong>यद्भयार्तः परित्यज्य स्वमधिष्ठानमृद्धिमत्।<br>
कैलासं पर्वतश्रेष्ठमध्यास्ते नरवाहनः ॥५॥</strong></p>
<p><strong>यस्य तत्पुष्पकं नाम विमानं कामगं शुभम्।<br>
वीर्यादेवार्जितं भद्रे ! येन यामि विहायसम् ॥६॥</strong></p>
<p><strong>मम संजातरोषस्य मुखं दृष्ट्वैव मैथिलि!।<br>
विद्रवन्ति परित्रस्तास्सुराश्शक्रपुरोगमाः ॥७॥</strong></p>
<p><strong>यत्र तिष्ठाम्यहं तत्र मारुतो वाति शङ्कितः।<br>
तीव्रांशुश्शिरांशुश्च भयात्संपद्यते रविः ॥८॥</strong></p>
<p><strong>निष्कम्पपत्रास्तरवो नद्यश्च स्तिमितोदकाः।<br>
भवन्ति यत्र यत्राहं तिष्ठामि विचरामि च ॥९॥</strong></p>
<p><strong>मम पारे समुद्रस्य लढा नाम पुरी शुभा।<br>
संपूर्णा राक्षसैर्घोरैर्यथेन्द्रस्यामरावती ॥१०॥</strong></p>
<p><strong>प्राकारेण परिक्षिप्ता पाण्डुरेण विराजता।<br>
हेमकक्ष्या पुरी रम्या वैडूर्यमयतोरणा ॥११॥</strong></p>
<p><strong>हस्त्यश्वरथसंबाधा तूर्यनादविनादिता।<br>
सर्वकालफलैर्वृक्षैस्संकुलोद्यानशोभिता ॥१२॥</strong></p>
<p><strong>तत्र त्वं वसती सीते! राजपुत्त्रि! मया सह।<br>
न स्मरिष्यसि नारीणां मानुषीणां मनस्विनी ॥१३॥</strong></p>
<p><strong>भुञ्जानाऽमानुषान्भोगान्दिव्यांश्च वरवर्णिनि!।<br>
न स्मरिष्यसि रामस्य मानुषस्य गतायुषः ॥१४॥</strong></p>
<p><strong>स्थापयित्वा प्रियं पुत्त्रं राज्ये दशरथेन यः।<br>
मन्दवीर्यस्सुतो ज्येष्ठस्ततः प्रस्थापितो ह्ययम् ॥१५॥</strong></p>
<p><strong>तेन किं भ्रष्टराज्येन रामेण गतचेतसा।<br>
करिष्यसि विशालाक्षि ! तापसेन तपस्विना ॥१६॥</strong></p>
<p><strong>सर्वराक्षसभर्तारं कामात्स्वयमिहागतम्।<br>
न मन्मथशराविष्टं प्रत्याख्यातुं त्वमर्हसि ॥१७॥</strong></p>
<p><strong>प्रत्याख्याय हि मां भीरु! परितापं गमिष्यसि।<br>
चरणेनाभिहत्येव पुरूरवसमूर्वशी ॥१८॥</strong></p>
<p><strong>अङ्गुल्या न समो रामो मम युद्धे स मानुषः।<br>
तव भाग्येन संप्राप्तं भजस्व वरवर्णिनि! ॥१९॥”</strong></p>
<p><strong>एवमुक्ता तु वैदेही क्रुद्धा संरक्तलोचना।<br>
अब्रवीत्परुषं वाक्यं रहिते राक्षसाधिपम् ॥२०॥</strong></p>
<p><strong>“कथं वैश्रवणं देवं सर्वभूतनमस्कृतम्।<br>
भ्रातरं व्यपदिश्य त्वमशुभं कर्तुमिच्छसि? ॥२१॥</strong></p>
<p><strong>अवश्यं विनशिष्यन्ति सर्वे रावण! राक्षसाः।<br>
येषां त्वं कर्कशो राजा दुर्बुद्धिरजितेन्द्रियः ॥२२॥</strong></p>
<p><strong>अपहृत्य शचीं भार्या शक्यमिन्द्रस्य जीवितुम्।<br>
न च रामस्य भार्या मामपनीयास्ति जीवितुम् ॥२३॥</strong></p>
<p><strong>जीवेच्चिरं वज्रधरस्य हस्ताच्छचीं पृधृष्याप्रतिरूपरूपाम्।<br>
न मादृशीं राक्षस! दूषयित्वा पीतामृतस्यापि तवास्ति मोक्षः ॥</strong></p>
<p><strong>इति श्रीमदारण्यकाण्डे अष्टचत्वारिंशस्सर्गः ॥</strong></p>
<p><strong>—————</strong></p>
<p><strong>॥एकोनपञ्चाशस्सर्गः॥</strong></p>
<p><strong>सीताया वचनं श्रुत्वा दशग्रीवः प्रतापवान्।<br>
हस्ते हस्तं समाहत्य चकार सुमहद्वपुः ॥१॥</strong></p>
<p><strong>स मैथिलीं पुनर्वाक्यं बभाषे च ततो भृशम्।<br>
“नोन्मत्तया श्रुतौ मन्ये मम वीर्येपराक्रमौ ॥२॥</strong></p>
<p><strong>उद्वहेयंभुजाभ्यां तु मेदिनीमम्बरे स्थितः।<br>
आपिबेयं समुद्रं च हन्यां मृत्युं रणे स्थितः ॥३॥</strong></p>
<p><strong>अर्क रुन्ध्यां शरैस्तीक्ष्णैर्विभिन्द्यां हि महीतलम्।<br>
कामरूपिणमुन्मत्ते! पश्य मां कामदं पतिम् ॥४॥”</strong></p>
<p><strong>एवमुक्तवतस्तस्य सूर्यकल्पे शिखिप्रभे।<br>
क्रुद्धस्य हरिपर्यन्ते रक्ते नेत्रे बभूवतुः ॥५॥</strong></p>
<p><strong>सद्यस्सौम्यं परित्यज्य भिक्षुरूपं स रावणः।<br>
स्वं रूपं कालरूपाभं भजे वैश्रवणानुजः ॥६॥</strong></p>
<p><strong>संरक्तनयनश्श्रीमांस्तप्तकाञ्चनकुण्डलः।<br>
क्रोधेन महता विष्टो नीलजीमूतसन्निभः ॥७॥</strong></p>
<p><strong>दशास्यः कार्मुकी बाणी बभूव क्षणदाचरः।<br>
स परिव्राजकच्छद्म महाकायो विहाय तत् ॥८॥</strong></p>
<p><strong>प्रतिपद्य स्वकं रूपं रावणो राक्षसाधिपः।<br>
संरक्तनयनः क्रोधाज्जीमूतनिचयप्रभः ॥९॥</strong></p>
<p><strong>रक्ताम्बरधरस्तस्थौ स्त्रीरत्नं प्रेक्ष्य मैथिलीम्।<br>
सतामसितकेशान्तां भास्करस्य प्रभामिव ॥१०॥</strong></p>
<p><strong>वसनाभरणोपेतां मैथिली रावणोऽब्रवीत्।<br>
त्रिषु लोकेषु विख्यातं यदि भर्तारमिच्छसि ॥११॥</strong></p>
<p><strong>मामाश्रय वरारोहे! तवाऽहं सदृशः पतिः।<br>
मां भजस्व चिराय त्वमहं श्लाघ्यः प्रियस्तव ॥१२॥</strong></p>
<p><strong>नैव चाहं क्वचिद्भद्रे! करिष्ये तव विप्रियम्।<br>
त्यज्यतां मानुषो भावो मयि भावः प्रणीयताम् ॥१३॥</strong></p>
<p><strong>राज्याच्च्युतमसिद्धार्थं रामं परिमितायुषम्।<br>
कैर्गुणैरनुरक्ताऽसि मूढे! पण्डितमानिनि! ॥१४॥</strong></p>
<p><strong>यः स्त्रिया वचनाद्राज्यं विहाय ससुहृज्जनम्।<br>
अस्मिन्व्यालानुचरिते वने वसति दुर्मतिः ॥१५॥”</strong></p>
<p><strong>इत्युक्त्वा मैथिली वाक्यं प्रियार्हां प्रियवादिनीम्।<br>
अभिगम्य सुदुष्टात्मा रावणः काममोहितः ॥१६॥</strong></p>
<p><strong>जग्राह रावणस्सीतां बुधः खे रोहिणीमिव।<br>
वामेन सीतां पद्माक्षीं मूर्धजेषु करेण सः ॥१७॥</strong></p>
<p><strong>ऊर्वोस्तु दक्षिणेनैव परिजग्राह पाणिना।<br>
तं दृष्ट्वा मृत्युसंकाशं तीक्ष्णदंष्ट्रं महाभुजम् ॥१८॥</strong></p>
<p><strong>प्राद्रवन्गिरिसङ्काशं भयार्ता वनदेवताः।<br>
स च मायामयो दिव्यः खरयुक्तः खरस्वनः ॥१९॥</strong></p>
<p><strong>प्रत्यदृश्यत हेमाङ्गो रावणस्य महारथः।<br>
ततस्तां परुषैर्वाक्यैर्भर्त्सयन् स महास्वनः ॥२०॥</strong></p>
<p><strong>अङ्केनादाय वैदेहीं रथमारोपयत्तदा।<br>
सा गृहीता विचक्रोश रावणेन यशस्विनी ॥२१॥</strong></p>
<p><strong>रामेति सीता दुःखार्ता रामं दूरगतं वने।<br>
तामकामां स कामार्तः पन्नगेन्द्रवधूमिव ॥२२॥</strong></p>
<p><strong>विवेष्टमानामादाय उत्पपाताथ रावणः।<br>
ततस्सा राक्षसेन्द्रेण ह्रियमाणा विहायसा ॥२३॥</strong></p>
<p><strong>भृशं चुक्रोश मत्तेव भ्रान्तचित्ता यथाऽऽतुरा।<br>
“हा लक्ष्मण! महाबाहो! गुरुचित्तप्रसादक! ॥२४॥</strong></p>
<p><strong>ह्रियमाणां न जानीषे रक्षसा माममर्षिणा।<br>
जीवितं सुखमर्थांश्च धर्महेतोः परित्यजन् ॥२५॥</strong></p>
<p><strong>ह्रियमाणामधर्मेण मां राघव! न पश्यसि।<br>
ननु नामाविनीतानां विनेताऽसि परन्तप! ॥२६॥</strong></p>
<p><strong>कथमेवंविधं पापं न त्वं शासिहि रावणम्।<br>
ननु सद्योऽविनीतस्य दृश्यते कर्मणः फलम् ॥२७॥</strong></p>
<p><strong>कालोऽप्यङ्गीभवत्यत्र सस्यानामिव पक्तये।<br>
स कर्म कृतवानेतत्कालोपहतचेतनः ॥२८॥</strong></p>
<p><strong>जीवितान्तकरं घोरं रामाद्व्यसनमाप्नुहि।<br>
इन्तेदानीं सकामाऽस्तु कैकेयी सह बान्धवैः ॥२९॥</strong></p>
<p><strong>हिये यद्धर्मकामस्य धर्मपत्नी यशस्विनः।<br>
आमंन्त्रये जनस्थाने कर्णिकारांत्सुपुष्पितान् ॥३०॥</strong></p>
<p><strong>क्षिप्रं रामाय शंसध्वं ‘सीतां हरति रावणः’।<br>
माल्यवन्तं शिखरिणं वन्दे प्रस्रवणं गिरिम् ॥३१॥</strong></p>
<p><strong>क्षिप्रं रामाय शंस त्वं ‘सीतां हरति रावणः’।<br>
हंसकारण्डवाकीर्णां वन्दे गोदावरीं नदीम् ॥३२॥</strong></p>
<p><strong>क्षिप्रं रामाय शंस त्वं ‘सीतां हरति रावणः’।<br>
दैवतानि च यान्यस्मिन्वने विविधपादपे ॥३३॥</strong></p>
<p><strong>नमस्करोम्यहं तेभ्यो भर्तुश्शंसत मां हृताम्।<br>
यानि कानिचिदप्यत्र सत्त्वानि निवसन्त्युत ॥३४॥</strong></p>
<p><strong>सर्वाणि शरणं यामि मृगपक्षिगणानपि।<br>
ह्रियमाणां प्रियां भर्तुः प्राणेभ्योऽपि गरीयसीम् ॥३५॥</strong></p>
<p><strong>‘विवशाऽपहृता सीता रावणे’नेति शसत।<br>
विदित्वा मां महाबाहुरमुत्रापि महाबलः ॥३६॥</strong></p>
<p><strong>आनेष्यति पराक्रम्य वैवस्वतहृतामपि।”<br>
सा तदा करुणा वाचो विलपन्ती सुदुःखिता ॥३७॥</strong></p>
<p><strong>वनस्पतिगतं गृध्रंददर्शाऽऽयतलोचना।<br>
सा तमुद्वीक्ष्य सुश्रोणी रावणस्य वशंगता ॥३८॥</strong></p>
<p><strong>समाक्रन्दद्भयपरा दुःखोपहतया गिरा।<br>
“जटायो! पश्य मामार्य! ह्रियमाणामनाथवत् ॥३९॥</strong></p>
<p><strong>अनेन राक्षसेन्द्रेण करुणं पापकर्मणा।<br>
नैष वारयितुं शक्यस्तव क्रूरो निशाचरः ॥४०॥</strong></p>
<p><strong>सत्त्ववाञ्जितकाशी च सायुधश्चैव दुर्मतिः।<br>
रामाय तु यथातत्त्वं जटायो! हरणं मम ॥४१॥</strong></p>
<p><strong>लक्ष्मणाय च तत्सर्वमाख्यातव्यमशेषतः।</strong></p>
<p><strong>इति श्रीमदारण्यकाण्डे एकोनपञ्चाशस्सर्गः ॥</strong></p>
<p><strong>—————</strong></p>
<p><strong>॥पञ्चाशस्सर्गः॥</strong></p>
<p><strong>तं शब्दमवसुप्तस्तु जटायुरथ शुश्रुवे।<br>
निरीक्ष्य रावणं क्षिप्रं वैदेहीं च ददर्श सः ॥१॥</strong></p>
<p><strong>ततः पर्वतकूटाभस्तीक्ष्णतुण्डः खरोत्तमः।<br>
वनस्पतिगतश्श्रीमान्व्याजहार शुभां गिरम् ॥२॥</strong></p>
<p><strong>“दशग्रीव! स्थितो धर्मे पुराणे सत्यसंश्रयः।<br>
जटायुनाम नाम्नाऽहं गृध्रराजो महाबलः ॥३॥</strong></p>
<p><strong>राजा सर्वस्य लोकस्य महेन्द्रवरुणोपमः।<br>
लोकानां च हिते युक्तो रामो दशरथात्मजः ॥४॥</strong></p>
<p><strong>तस्यैषा लोकनाथस्य धर्मपत्नी यशश्विनी।<br>
सीतानाम वरारोहा यां त्वं हर्तुमिहेच्छसि॥५॥</strong></p>
<p><strong>कथं राजा स्थितो धर्मे परदारान्परामृशेत्।<br>
रक्षणीया विशेषेण राजदारा महाबल! ॥६॥</strong></p>
<p><strong>निवर्तय मतिंनीचां परदाराभिमर्शनात्।<br>
न तत्समाचरेद्धीरो यत्परोऽस्य विगर्हयेत्॥७॥</strong></p>
<p><strong>यथाऽऽत्मनस्तथाऽन्येषां दारा रक्ष्या विपश्चिता।<br>
धर्ममर्थं च कामं च शिष्टश्शास्त्रेष्वनागतम् ॥८॥</strong></p>
<p><strong>व्यवस्यन्ति न राजानो धर्म पौलस्त्यनन्दन!।<br>
राजा धर्मस्य कामस्य द्रव्याणां चोत्तमो निधिः ॥९॥</strong></p>
<p><strong>धर्मश्शुभं वा पापं वा राजमूलं प्रवर्तते।<br>
पापस्वभावश्चपलः कथं त्वं रक्षसां वर! ॥१०॥</strong></p>
<p><strong>आश्चर्यमभिसंप्राप्तो विमानमिव दुष्कृतिः।<br>
कामं स्वभावो यो यस्य न शक्यः परिमार्जितुम् ॥११॥</strong></p>
<p><strong>न हि दुष्टात्मनामार्यमावसत्यालये चिरम्।<br>
विषमे वा पुरे वा ते यदा रामो महाबलः ॥१२॥</strong></p>
<p><strong>नापराध्यति धर्मात्मा कथं तस्यापराध्यसि।<br>
यदि शूर्पणखा हेतोर्जनस्थानगतः खरः ॥१३॥</strong></p>
<p><strong>अतिवृत्तो हतः पूर्व रामेणाक्लिष्टकर्मणा।<br>
अत्र ब्रूहि यथातत्त्वं को रामस्य व्यतिक्रमः ॥१४॥</strong></p>
<p><strong>यस्य त्वं लोकनाथस्य भार्या हृत्वा गमिष्यसि।<br>
क्षिप्रं विसृज वैदेहीं मा त्वा घोरेण चक्षुषा ॥१५॥</strong></p>
<p><strong>दहेद्दहनभूतेन वृत्रमिन्द्राशनिर्यथा।<br>
सर्पमाशीविषं बद्ध्वावस्त्रान्ते नावबुध्यसे॥१६॥</strong></p>
<p><strong>ग्रीवायां प्रतिमुक्तं च कालपाशं न पश्यसि।<br>
स भारस्सौम्य! भर्तव्यो यो नरं नावसादयेत् ॥१७॥</strong></p>
<p><strong>तदन्नमपि भोक्तव्यं जीर्यते यदनामयम्।<br>
यत्कृत्वा न भवेद्धर्मो न कीर्तिर्न यशो भुवि ॥१८॥</strong></p>
<p><strong>शरीरस्य भवेत्खेदः कस्तत्कर्म समाचरेत्।<br>
षष्टिर्वर्षसहस्राणि मम जातस्य रावण! ॥१९॥</strong></p>
<p><strong>पितृपैतामहं राज्यं यथावदनुतिष्ठतः।<br>
वृद्धोऽहं त्वं युवा धन्वी सशरः कवची रथी ॥२०॥</strong></p>
<p><strong>तथाप्यादाय वैदेहीं कुशली न गमिष्यसि।<br>
न शक्तस्त्वं बलाद्धर्तुं वैदेहीं मम पश्यतः ॥२१॥</strong></p>
<p><strong>हेतुभिर्न्यायसंसिद्धैर्ध्रुवां वेदश्रुतीमिव।<br>
युध्यस्व यदि शूरोऽसि मुहूर्तं तिष्ठ रावण! ॥२२॥</strong></p>
<p><strong>शयिष्यसे हतो भूमौ यथा पूर्वं खरस्तथा।<br>
असकृत्संयुगे येन निहता दैत्यदानवाः ॥२३॥</strong></p>
<p><strong>न चिराचीरवासास्त्वां रामो युधि वधिष्यति।<br>
किन्नु शक्यं मया कर्तुं गतौ दूरं नृपात्मजौ ॥२४॥</strong></p>
<p><strong>क्षिप्रं त्वं नश्यसे नीच! तयोर्भीतो न संशयः।<br>
न हि मे जीवमानस्य नयिष्यसि शुभामिमाम् ॥२५॥</strong></p>
<p><strong>सीतां कमलपत्राक्षीं रामस्य महिषीं प्रियां।<br>
अवश्यं तु मया कार्यं प्रियं तस्य महात्मनः ॥२६॥</strong></p>
<p><strong>जीवितेनापि रामस्य तथा दशरथस्य च।<br>
तिष्ठ तिष्ठ दशग्रीव! मुहूर्तं पश्य रावण! ॥२७॥</strong></p>
<p><strong>युद्धातिथ्यं प्रदास्यामि यावत्प्राणं निशाचर॥18॥</strong></p>
<p><strong>[शरणमस्मि जटायुरहं सखा दशरथस्य रथस्तव तिष्ठतु।<br>
अविदुषामपराधमहं सहे विसृज रावण! वीरपतिव्रताम् ॥२९॥]</strong></p>
<p><strong>इति श्रीमदारण्यकाण्डे पञ्चाशस्सर्गः ॥</strong></p>
<p><strong>—————</strong></p>
<p><strong>॥एकपञ्चाशस्सर्गः॥</strong></p>
<p><strong>इत्युक्तस्य यथान्यायं रावणस्य जटायुषा।<br>
क्रुद्धस्याग्निनिभास्सर्वा रेजुर्विंशतिदृष्टयः ॥१॥</strong></p>
<p><strong>संरक्तनयनः कोपात्तप्तकाञ्चनकुण्डलः।<br>
राक्षसेन्द्रोऽभिदुद्राव पतगेन्द्रममर्षणः ॥२॥</strong></p>
<p><strong>स संप्रहारस्तुमुलस्तयोस्तस्मिन् महावने।<br>
बभूव वातोद्धतयोर्मेघयोर्गगने यथा ॥३॥</strong></p>
<p>तद्भूवाद्भुतं युद्धं गृध्र</p>
<p>राक्षसयोस्तथा।<br>
सपक्षयोर्माल्यवतोर्महापर्वतयोरिव ॥४॥</p>
<p><strong>ततो नालीकनाराचैस्तीक्ष्णाग्रैश्चविकर्णिभिः।<br>
अभ्यवर्षन्महाघोरैर्गृध्रराजं महाबलः ॥५॥</strong></p>
<p><strong>स तानि शरजालानि गृध्रः पत्त्ररथेश्वरः।<br>
जटायुः प्रतिजग्राह रावणास्त्राणि संयुगे ॥६॥</strong></p>
<p><strong>तस्य तीक्ष्णनखाभ्यां तु चरणाभ्यां महाबलः।<br>
चकार बहुधा गात्रे व्रणान्पतगसत्तमः ॥७॥</strong></p>
<p><strong>अथ क्रोधाद्दशग्रीवो जग्राह दश मार्गणान्।<br>
मृत्युदण्डनिभान्घोराञ्छत्रुमर्दनकाङ्क्षया ॥८॥</strong></p>
<p><strong>स तैर्बाणैर्महावीर्यः पूर्णमुक्तैजिह्मगैः।<br>
बिभेद निशितैस्तीक्ष्णैर्गृध्रं घोरैश्शिलीमुखैः ॥९॥</strong></p>
<p><strong>स राक्षसरथेऽपश्यज्जानकीं बाप्पलोचनाम्।<br>
अचिन्तयित्वा तान्बाणान्राक्षसं समभिद्रवत् ॥१०॥</strong></p>
<p><strong>ततोऽस्य सशरं चापं मुक्तामणिविभूषितम्।<br>
चरणाभ्यां महातेजो बभञ्ज पतगेश्वरः ॥११॥</strong></p>
<p><strong>ततोऽन्यद्धनुरादाय रावणः क्रोधमूर्छितः।<br>
ववर्ष शरवर्षाणि शतशोऽथ सहस्रशः ॥१२॥</strong></p>
<p><strong>शरैरावारितस्तस्य संयुगे पतगेश्वरः।<br>
कुलायमुपसंप्राप्तः पक्षीव प्रबभौ तदा ॥१३॥</strong></p>
<p><strong>स तानि शरवर्षाणि पक्षाभ्यां च विधूय च।<br>
चरणाभ्यां महातेजा बभञ्जास्य महद्धनुः ॥१४॥</strong></p>
<p><strong>तच्चाग्निसदृशं दीप्तं रावणस्य शरावरम्।<br>
पक्षाभ्यां स महावीर्यो व्याधुनोत्पतगेश्वरः ॥१५॥</strong></p>
<p><strong>काञ्चनोरश्छदान्दिव्यान्पिशाचवदनान्खरान्।<br>
तांश्चास्य जवसंपन्नाञ्चघान समरे बली ॥१६॥</strong></p>
<p><strong>वरं त्रिवेणुसंपन्नं कामगं पावकार्चिषम्।<br>
मणिहेमविचित्राङ्गं बभञ्ज च महारथम् ॥१७॥</strong></p>
<p><strong>पूर्णचन्द्रप्रतीकाशं छत्रं च व्यजनैस्सह।<br>
पातयामास वेगेन ग्राहिमी राक्षसैस्सह ॥१८॥</strong></p>
<p><strong>सारथेश्चास्य वेगेन तुण्डेनैव महच्छिरः।<br>
पुनर्व्यपाहरच्छ्रीमान्पक्षिराजो महाबलः ॥१९॥</strong></p>
<p><strong>स भग्नधन्वा विरथो हताश्वो हतसारथिः।<br>
अनादाय वैदेहीं पपात भुवि रावणः ॥२०॥</strong></p>
<p><strong>दृष्ट्वा निपतितं भूमौ रावणं भग्नवाहनम्।<br>
“साधुसा”ध्विति भूतानि गृध्रराजमपूजयन् ॥२१॥</strong></p>
<p><strong>परिश्रान्तं तु तं दृष्ट्वा जरया पक्षियूथपम्।<br>
उत्पपात पुनर्हृष्टो मैथिली गृह्य रावणः ॥२२॥</strong></p>
<p><strong>तं प्रहृष्टं निधायाङ्के गच्छन्तं जनकात्मजाम्।<br>
गृध्रराजस्समुत्पत्य समभिद्गुत्य रावणम् ॥२३॥</strong></p>
<p><strong>समावार्य महातेजा जटायुरिदमब्रवीत्।<br>
“वज्रसंस्पर्शबाणस्य भार्यां रामस्य रावण! ॥२४॥</strong></p>
<p><strong>अल्पबुद्धे हरस्येनां वधाय खलु रक्षसाम्।<br>
समित्रबन्धुस्सामात्यस्सबलस्सपरिच्छदः ॥२५॥</strong></p>
<p><strong>विषपानं पिबस्येतत्पिपासित इवोदकम्।<br>
अनुबन्धमजानन्तः कर्मणामविचक्षणाः ॥२६॥</strong></p>
<p>शीघ्रमेव विनश्यन्ति यथा त्वं विनशिष्यसि।<br>
बद्धस्त्वं कालपाशेन</p>
<p>व गतस्तस्य मोक्ष्यसे ॥२७॥</p>
<p><strong>वधाय बडिशं गृह्य सामिषं जलजो यथा।<br>
न हि जातु दुराधर्षौकाकुत्स्थौ तव रावण! ॥२८॥</strong></p>
<p><strong>घर्षणं चाश्रमस्यास्य क्षमिष्येते तु राघवौ।<br>
यथा त्वया कृतं कर्म भीरुणा लोकगर्हितम् ॥२९॥</strong></p>
<p><strong>तस्कराचरितो मार्गो नैष वीरनिषेवितः।<br>
युध्यस्व यदि शूरोऽसि मुहूर्तं तिष्ठ रावण! ॥३०॥</strong></p>
<p><strong>शयिष्यसे हतो भूमौ यथा भ्राता खरस्तथा।<br>
परेतकाले पुरुषो यत्कर्म प्रतिपद्यते ॥३१॥</strong></p>
<p><strong>विनाशायाऽऽत्मनोऽधर्म्यं प्रतिपन्नोऽसि कर्म तत्।<br>
पापानुबन्धो वै यस्य कर्मणः कर्म कोनु तत् ॥३२॥</strong></p>
<p><strong>कुर्वीत लोकाधिपतिरस्वयंभूर्भगवानपि।”<br>
एवमुक्त्वा शुभं वाक्यं जटायुस्तस्य रक्षसः ॥३३॥</strong></p>
<p><strong>निपपात भृशं पृष्ठे दशग्रीवस्य वीर्यवान्।<br>
तं गृहीत्वा नखैस्तीक्ष्णैर्विरराद समन्ततः ॥३४॥</strong></p>
<p><strong>अधिरूढो गजारोहो यथा स्याद्दुष्टवारणम्।<br>
विरराद नखैरस्य तुण्डं पृष्ठे समर्पयन् ॥३५॥</strong></p>
<p><strong>केशांश्चोत्पाटयामास नखपक्षमुखायुधः।<br>
स तथा गृध्रराजेन विश्यमानो मुहुर्मुहुः ॥३६॥</strong></p>
<p><strong>अमर्षस्फुरितोष्ठस्सन्प्राकम्पत स रावणः।<br>
स परिष्वज्य वैदेहीं वामेनाङ्केन रावणः ॥३७॥</strong></p>
<p><strong>तलेनाभिजघानाशु जटायुं क्रोधमूर्च्छितः।<br>
जटायुस्तमभिक्रम्य तुण्डेनास्य खगाधिपः ॥३८॥</strong></p>
<p><strong>वामबाहून्दश तदा व्यापाहरदरिन्दमः।<br>
संछिन्नबाहोस्सद्यैव बाहवस्सहसाऽभवन् ॥३९॥</strong></p>
<p><strong>विषज्वालावलीयुक्ता वल्मीकादिव पन्नगाः।<br>
ततः क्रोधाद्दशग्रीवस्सीतामुत्सृज्य रावणः ॥४०॥</strong></p>
<p><strong>मुष्टिभ्यां चरणाभ्यां च गृध्रराजमपोथयत्।<br>
ततो मुहूर्तं संग्रामो बभूवातुल्यवीर्ययोः ॥४१॥</strong></p>
<p><strong>राक्षसानां च मुख्यस्य पक्षिणां प्रवरस्य च।<br>
तस्य व्यायच्छमानस्य रामस्यार्थे स रावणः ॥४२॥</strong></p>
<p><strong>पक्षौ पार्श्वौच पादौ च खड्गमुद्धृत्य सोऽच्छिनत्।<br>
स विच्छिन्नपक्षस्सहसा रक्षसा रौद्रकर्मणा ॥४३॥</strong></p>
<p><strong>निपपात हतो गृध्रो धरण्यामल्पजीवितः।<br>
तं दृष्ट्वापतितं भूमौ क्षतजार्द्रं जटायुषम् ॥४४॥</strong></p>
<p><strong>अभ्यधावत वैदेही स्वबन्धुमिव दुःखिता।<br>
तं नीलजीमूतनिकाशकल्पं सुपाण्डुरोरस्कमुदारवीर्यम् ॥४५॥</strong></p>
<p><strong>ददर्श लङ्काधिपतिः पृथिव्यां जटायुषं शान्तमिवाग्निदावम्।<br>
ततस्तु तं पत्ररथं महीतले निपातितं रावणवेगमर्दितम् ॥४६॥</strong></p>
<p><strong>पुनः परिष्वज्य शशिप्रभानना रुरोद सीता जनकात्मजा तदा।</strong></p>
<p><strong>इति श्रीमदारण्यकाण्डे एकपञ्चाशस्सर्गः ॥</strong></p>
<p><strong>—————</strong></p>
<p><strong>॥ द्विपञ्चाशस्सर्गः ॥</strong></p>
<p><strong>तमल्पजीवितं गृध्रं स्फुरन्तं राक्षसाधिपः।<br>
ददर्श भूमौ पतितं समीपे राघवाश्रमात् ॥१॥</strong></p>
<p><strong>सा तु ताराधिपमुखी रावणेन समीक्ष्य तम्।<br>
गृध्रराजं विनिहतं विललाप सुदुःखिता ॥२॥</strong></p>
<p><strong>आलिङ्ग्य गृध्रंनिहतं रावणेन बलीयसा।<br>
विललाप सुदुःखार्ता सीता शशिनिभानना ॥३॥</strong></p>
<p><strong>“निमित्तं लक्षणज्ञानं शकुनिस्वंरदर्शनम्।<br>
अवश्यं सुखदुःखेषु नराणां प्रतिदृश्यते ॥४॥</strong></p>
<p><strong>नूनं राम! न जानासि महद्व्यसनमात्मनः।<br>
धावन्ति नूनं काकुत्स्थं मदर्थं मृगपक्षिणः ॥५॥</strong></p>
<p><strong>अयं हि पापचारेण मां त्रातुमभिसङ्गतः।<br>
शेते विनिहतो भूमौ ममाभाग्याद्विहङ्गमः ॥६॥</strong></p>
<p><strong>त्राहि मामद्य काकुत्स्थ! लक्ष्म” णेति वराङ्गना।<br>
सुसंत्रस्ता समाक्रन्दच्छृण्वतां तु यथान्तिके ॥७॥</strong></p>
<p><strong>[सकृद्रामं पुनश्वश्रूस्तथा लक्ष्मणमङ्गना।<br>
असकृत्तत्र वैदेही विललाप द्विजान्तिके ॥८॥]</strong></p>
<p><strong>तां क्लिष्टमाल्याभरणां विलपन्तीमनाथवत्।<br>
अभ्यधावत वैदेहीं रावणो राक्षसाधिपः ॥९॥</strong></p>
<p><strong>तां लतामिव वेष्टन्तीमालिङ्गन्तींमहाद्रुमान्।<br>
‘मुञ्च मु’ ञ्चेति बहुशः प्रवदन्राक्षसाधिपः ॥१०॥</strong></p>
<p><strong>क्रोशन्तीं ‘रामरा’ मेति रामेण रहितां वने।<br>
जीवितान्ताय केशेषु जग्राहान्तकसन्निभः ॥११॥</strong></p>
<p><strong>प्रधर्षितायां सीतायां बभूव सचराचरम्।<br>
जगत्सर्वममर्यादं तमसाऽन्धेन संवृतम् ॥१२॥</strong></p>
<p><strong>न वाति मारुतस्तत्र निष्प्रभोऽभूद्दिवाकरः।<br>
दृष्ट्वा सीतां परामृष्टां दीनां दिव्येन चक्षुषा ॥१३॥</strong></p>
<p><strong>‘कृतं कार्य’मिति श्रीमान् व्याजहार पितामहः।<br>
प्रहृष्टा व्यथिताश्चासंत्सर्वे ते परमर्षयः ॥१४॥</strong></p>
<p><strong>दृष्ट्वा सीतां परामृष्टां दण्डकारण्यवासिनः।<br>
रावणस्य विनाशं च प्राप्तं बुद्ध्वायदृच्छया ॥१५॥</strong></p>
<p><strong>स तु तां ‘रामरा’मेति रुदती लक्ष्मणेति च।<br>
जगामादाय चाकाशं रावणो राक्षसाधिपः ॥१६॥</strong></p>
<p><strong>तप्ताभरणसर्वाङ्गी पीतकौशेयवासिनी।<br>
रराज राजपुत्री तु विद्युत्सौदामिनी यथा ॥१७॥</strong></p>
<p><strong>उद्भूतेन च वस्त्रेण तस्याः पीतेन रावणः।<br>
अधिकं प्रति बभ्राज गिरिर्दीप्त इवाग्निना ॥१८॥</strong></p>
<p><strong>तस्याः परमकल्याण्यास्ताम्राणि सुरभीणि च।<br>
पद्मपत्राणि वैदेह्या अभ्यकीर्यन्त रावणम् ॥१९॥</strong></p>
<p><strong>तस्याः कौशेयमुद्भूतमाकाशे कनकप्रभम्।<br>
बभौ चादित्यरागेण ताम्रमभ्रमिवातपे ॥२०॥</strong></p>
<p><strong>तस्यास्तत्सुनसं वक्रमाकाशे रावणाङ्कगम्।<br>
न रराज विना रामं विनालमिव पङ्कजम् ॥२१॥</strong></p>
<p><strong>बभूव जलदं नीलं भित्त्वा चन्द्र इवोदितः।<br>
सुललाटं सुकेशान्तं पद्मगर्भाभमव्रणम् ॥२२॥</strong></p>
<p><strong>शुक्लैस्सुविमलैर्दन्तैःप्रभावद्भिरलङ्कृतम्।<br>
तस्यास्तद्विमलं वक्रमाकाशे रावणाङ्कगम् ॥२३॥</strong></p>
<p><strong>रुदितं व्यपमृष्टास्रं चन्द्रवत्प्रियदर्शनम्।<br>
सुनासं चारुताम्रोष्ठमाकाशे हाटकप्रभम् ॥२४॥</strong></p>
<p><strong>राक्षसेन समाधूतं तस्यास्तद्वदनं शुभम्।<br>
शुशुभे न विना रामं दिवा चन्द्र इवोदितः ॥२५॥</strong></p>
<p><strong>सा हेमवर्णा नीलाङ्गं मैथिली राक्षसाधिपम्।<br>
शुशुभे काञ्चनी काञ्ची नीलं मणिमिवाश्रिता ॥२६॥</strong></p>
<p><strong>सा पद्मगौरी हेमाभा रावणं जनकात्मजा।<br>
विद्युद्धनमिवाविश्य शुशुभे तप्तभूषणा ॥२७॥</strong></p>
<p><strong>तरुप्रवालरक्ता सा नीलाङ्गं राक्षसेश्वरम्।<br>
प्राशोभयत वैदेही गजं कक्ष्येव काञ्चनी॥२८॥</strong></p>
<p><strong>तस्या भूषणघोषेण वैदेह्या राक्षसाधिपः।<br>
बभौ सचपलो नीलस्सघोष इव तोयदः ॥२९॥</strong></p>
<p><strong>उत्तमाङ्गाच्च्युता तस्याः पुष्पवृष्टिस्समन्ततः।<br>
सीताया ह्रियमाणायाः पपात धरणीतले ॥३०॥</strong></p>
<p><strong>सा तु रावणवेगेन पुष्पवृष्टिस्समन्ततः।<br>
समाधूता दशग्रीवं पुनरेवाभ्यवर्तत ॥३१॥</strong></p>
<p><strong>अभ्यवर्तत पुष्पाणां धारा वैश्रवणानुजम्।<br>
नक्षत्रमाला विमला मेरुं नगमिवोन्नतम् ॥३२॥</strong></p>
<p><strong>चरणान्नूपुरं भ्रष्टं वैदेह्या रत्नभूषितम्।<br>
विद्युन्मण्डलसंकाशं पपात मधुरस्वनम् ॥३३॥</strong></p>
<p><strong>तां महोल्कामिवाकाशे दीप्यमानां स्वतेजसा।<br>
जहाराऽऽकाशमाविश्य सीतां वैश्रवणानुजः ॥३४॥</strong></p>
<p><strong>तस्यास्तान्यग्निवर्णानि भूषणानि महीतले।<br>
सघोषाण्यवकीर्यन्त क्षीणास्तारा इवाम्बरात् ॥३५॥</strong></p>
<p><strong>तस्याः स्तनान्तराद्भ्रष्टो हारस्ताराधिपद्युतिः।<br>
वैदेह्या निपतन्भाति गङ्गेव गगनाच्च्युता ॥३६॥</strong></p>
<p><strong>उत्पन्न वाताभिहता नानाद्विजगणायुताः।<br>
‘माभै’रिति विधूताग्राव्याजह्रुरिवपादपाः ॥३७॥</strong></p>
<p><strong>नलिन्यो ध्वस्तकमलास्त्रस्तमीनजलेचराः।<br>
सखीमिव गतोच्छ्वासामन्वशोचन्त मैथिलीम् ॥३८॥</strong></p>
<p><strong>समन्तादभिसंपत्य सिंहव्याघ्रमृगद्विजाः।<br>
अन्वधावंस्तदा रोषात्सीतां छायानुगामिनः ॥३९॥</strong></p>
<p><strong>जलप्रपातास्रमुखाश्शृङ्गैरुच्छ्रितबाहुभिः।<br>
सीतायां ह्रियमाणायां विक्रोशन्तीव पर्वताः ॥४०॥</strong></p>
<p><strong>ह्रियमाणान्तु वैदेहीं दृष्ट्वा दीनो दिवाकरः।<br>
प्रतिध्वस्तप्रभश्श्रीमानासीत्पाण्डरमण्डलः ॥४१॥</strong></p>
<p><strong>‘नास्ति धर्मः कुतस्सत्यं नार्जवं नानृशंसता।<br>
यत्र रामस्य वैदेहीं भार्यां हरति रावणः ॥४२॥’</strong></p>
<p><strong>इति सर्वाणि भूतानि गणशः पर्यदेवयन्।<br>
वित्रस्तका दीनमुखा रुरुदुर्मृगपोतकाः ॥४३॥</strong></p>
<p><strong>उद्वीक्ष्योद्वीक्ष्य नयनैरस्रपाताविलेक्षणाः।<br>
सुप्रवेपितगात्राश्च बभूवुर्वनदेवताः ॥४४॥</strong></p>
<p><strong>विक्रोशन्तीं दृढं सीतां दृष्ट्वा दुःखं यथागताम्।<br>
तां तु ‘लक्ष्मण रा’ मेति क्रोशन्तीं मधुरस्वराम् ॥४५॥</strong></p>
<p><strong>अवेक्षमाणां बहुशो वैदेहीं धरणीतलम्।<br>
स तामाकुलकेशान्तां विप्रमृष्टविशेषकाम् ॥४६॥</strong></p>
<p><strong>जहारात्मविनाशाय दशग्रीवो मनस्विनीम्।<br>
ततस्तु सा चारुदती शुचिस्मिता विनाकृता बन्धुजनेन मैथिली।<br>
अपश्यती राघवलक्ष्मणावुभौ विवर्णवक्त्राभयभारपीडिता ॥४७॥</strong></p>
<p><strong>इति श्रीमदारण्यकाण्डे द्विपञ्चाशस्सर्गः ॥</strong></p>
<p><strong>—————</strong></p>
<p><strong>॥ त्रिपञ्चाशसर्गः ॥</strong></p>
<p><strong>खमुत्पतन्तं तं दृष्ट्वा मैथिली जनकात्मजा।<br>
दुःखिता परमोद्विग्नाभये महति वर्तिनी ॥१॥</strong></p>
<p><strong>रोषरोदनताम्राक्षी भीमाक्षं राक्षसाधिपम्।<br>
रुदती करुणं सीता हियमाणेदमब्रवीत् ॥२॥</strong></p>
<p><strong>“न व्यपत्रपसे नीच! कर्मणाऽनेन रावण!।<br>
ज्ञात्वा विरहितं यन्मां चोरयित्वा पलायसे ॥३॥</strong></p>
<p><strong>त्वयैव नूनं दुष्टात्म! न्भीरुणा हर्तुमिच्छता।<br>
ममापवाहितो भर्ता मृगरूपेण मायया ॥४॥</strong></p>
<p><strong>यो हि मामुद्यतस्त्रातुं सोऽप्ययं विनिपातितः।<br>
गृध्रराजः पुराणोऽसौ श्वशुरस्य सखा मम ॥५॥</strong></p>
<p><strong>परमं खलु ते वीर्यं दृश्यते राक्षसाधम!।<br>
विश्राव्य नामधेयं हि युद्धेनास्मि जिता त्वया ॥६॥</strong></p>
<p><strong>ईदृशं गर्हितं कर्म कथं कृत्वा न लज्जसे।<br>
स्त्रियाश्चहरणं नीच! रहिते तु परस्य च ॥७॥</strong></p>
<p><strong>कथयिष्यन्ति लोकेषु पुरुषाः कर्म कुत्सितम्।<br>
सुनृशंसमधर्मिष्ठं तव शौण्डीर्यमानिनः ॥८॥</strong></p>
<p><strong>धिक्तेशौर्यं च सत्त्वं च यत्त्वं कथितवांस्तदा।<br>
कुलाक्रोशकरं लोके धिक्ते चारित्रमीदृशम् ॥९॥</strong></p>
<p><strong>किं कर्तुं शक्यमेवं हि यज्जवेनैव धावसि।<br>
मुहूर्तमपि तिष्ठस्वन जीवन्प्रतियास्यसि ॥१०॥</strong></p>
<p><strong>न हि चक्षुष्पथं प्राप्य तयोः पार्थिवपुत्त्रयोः।<br>
ससैन्योऽपि समर्थस्त्वं मुहूर्तमपि जीवितुम् ॥११॥</strong></p>
<p><strong>न त्वं तयोश्शरस्पर्शं सोढुं शक्तः कथंचन।<br>
वने प्रज्वलितस्येव स्पर्शमग्नेर्विहंगमः ॥१२॥</strong></p>
<p><strong>साधु कृत्वाऽऽत्मनः पथ्यं साधु मां मुञ्च रावण!।<br>
मत्प्रधर्षणरुष्टो हि भ्रात्रा सह पतिर्मम ॥१३॥</strong></p>
<p><strong>विधास्यति विनाशाय त्वं मां यदि न मुञ्चसि।<br>
येन त्वं व्यवसायेन बलान्मां हर्तुमिच्छसि ॥१४॥</strong></p>
<p><strong>व्यवसायस्स ते नीच! भविष्यति निरर्थकः।<br>
न ह्यहं तमपश्यन्ती भर्तारं विबुधोपमम् ॥१५॥</strong></p>
<p><strong>उत्सहे शत्रुवशगा प्राणान्धारयितुं चिरम्।<br>
न नूनं चात्मनश्श्रेयः पथ्यं वा समवेक्षसे ॥१६॥</strong></p>
<p><strong>मृत्युकाले यथा मर्त्यो विपरीतानि सेवते।<br>
मुमूर्षूणां हि सर्वेषां यत्पथ्यं तन्न रोचते ॥१७॥</strong></p>
<p><strong>पश्याम्यद्य हि कण्ठे त्वां कालपाशावपाशितम्।<br>
यथा चास्मिन्भयस्थाने न बिभेषि दशानन! ॥१८॥</strong></p>
<p><strong>व्यक्तं हिरण्मयान्हि त्वं संपश्यसि महीरुहान्।<br>
नदीं वैतरणीं घोरां रुधिरौघनिवाहिनीम् ॥१९॥</strong></p>
<p><strong>असिपत्रवनं चैव भीमं पश्यसि रावण!।<br>
तप्तकाञ्चनपुष्पां च वैडूर्यप्रवरच्छदाम् ॥२०॥</strong></p>
<p><strong>द्रक्ष्यसे शाल्मलीं तीक्ष्णामायसैः कण्टकैश्चिताम्।<br>
न हि त्वमीदृशं कृत्वा तस्यालीकं महात्मनः ॥२१॥</strong></p>
<p><strong>धरितुं शक्ष्यसि चिरं विषं पीत्वेव निर्घृणः।<br>
बद्धस्त्वं कालपाशेन दुर्निवारण रावण! ॥२२॥</strong></p>
<p><strong>क्व गतो लप्स्यसे शर्म भ्रातुर्मम महात्मनः।<br>
निमेषान्तरमात्रेण विना भ्रात्रा महावने ॥२३॥</strong></p>
<p>राक्षसा निहता येन सहस्राणि चतुर्दश।<br>
स कथं राघवो वीरस्सर्वास्त्रकुशलो बली ॥२४॥</p>
<p>न त्वां हन्याच्छरैस्तीक्ष्णैरिष्टभार्यापहारिणम्।<br>
“एतच्चान्यच्च परुषं वैदेही रावणाङ्कगा।<br>
भयशोकसमाविष्टा करुणं विललाप ह ॥२५॥</p>
<p>तथा भृशार्तांबहुचैव भाषिणीं विलापपूर्वं करुणं च भामिनीं।<br>
जहार पापः करुणं विवेष्टतीं नृपात्मजामागतगात्रवेपथुम् ॥२६॥</p>
<p>इति श्रीमदारण्यकाण्डे त्रिपञ्चाशस्सर्गः ॥</p>
<p><strong>—————</strong></p>
<p>॥ चतुःपञ्चाशस्सर्गः ॥</p>
<p>ह्रियमाणा तु वैदेही कंचिन्नाथमपश्यती।<br>
ददर्श गिरिशृङ्गस्थान्पञ्च वानरपुङ्गवान् ॥१॥</p>
<p>तेषां मध्ये विशालाक्षी कौशेयं कनकप्रभम्।<br>
उत्तरीयं वरारोहा शुभान्याभरणानि च ॥२॥</p>
<p>मुमोच ‘यदि रामाय शंसेयु’रिति मैथिली।<br>
वस्त्रमुज्सृत्य तन्मध्ये निक्षिप्तं सहभूषणम् ॥३॥</p>
<p>संभ्रमात्तु दशग्रीवस्तत्कर्म न स बुद्धवान्।<br>
पिङ्गाक्षास्तां विशालाक्षीं नेत्रैरनिमिषैरिव ॥४॥</p>
<p>विक्रोशन्तीं तथा सीतां ददृशुर्वानरर्षभाः।<br>
स च पम्पामतिक्रम्य लङ्कामभिमुखः पुरीम् ॥५॥</p>
<p>जगाम रुदतीं गृह्य वैदेहीं राक्षसेश्वरः।<br>
तां जहार सुसंहृष्टो रावणो मृत्युमात्मनः ॥६॥</p>
<p><strong>उत्सङ्गेनेव भुजगीं तीक्ष्णदंष्ट्रां महाविषाम्।<br>
वनानि सरित‍शैलांत्सरांसि च विहायसा ॥७॥</strong></p>
<p><strong>स क्षिप्रं समतीयाय शरश्चापादिव च्युतः।<br>
तिमिनक्रनिकेतं तु वरुणालयमक्षयम् ॥८॥</strong></p>
<p><strong>सरितां शरणं गत्वा समतीयाय सागरम्।<br>
संभ्रमात्परिवृत्तोर्मीरुद्धमीनमहोरगः ॥९॥</strong></p>
<p><strong>वैदेह्यां ह्रियमाणायां बभूव वरुणालयः।<br>
अन्तरिक्षगता वाचस्ससृजुश्चारणास्तदा ॥१०॥</strong></p>
<p><strong>‘एतदन्तो दशग्रीव इति सिद्धास्तदाऽब्रुवन्।<br>
स तु सीतां विवेष्टन्तीमङ्केनादाय रावणः ॥११॥</strong></p>
<p><strong>प्रविवेश पुरीं लङ्कां रूपिणीं मृत्युमात्मनः।<br>
सोऽभिगम्य पुरी लङ्कां सुविभक्तमहापथाम् ॥१२॥</strong></p>
<p><strong>संरूढकक्ष्याबहुलंस्वमन्तःपुरमाविशत्।<br>
तत्र तामसितापाङ्गां शोकमोहपरायणाम् ॥१३॥</strong></p>
<p><strong>निदधे रावणस्सीतां मयो मायामिव स्त्रियम्।<br>
अब्रवीच्च दशग्रीवः पिशाचीर्घोरदर्शनाः ॥१४॥</strong></p>
<p><strong>“यथा नेमां पुमान् स्त्री वा सीतां पश्यत्यसम्मतः।<br>
मुक्तामणिसुवर्णानि वस्त्राण्याभरणानि च ॥१५॥</strong></p>
<p><strong>यद्यदिच्छेत्तदेवास्या देयं मच्छन्दतो यथा।<br>
या च वक्ष्यति वैदेही वचनं किंचिदप्रियम् ॥१६॥</strong></p>
<p><strong>अज्ञानाद्यदि वा ज्ञानात्र तस्य जीवितं प्रियम्।”<br>
तथोक्त्वा राक्षसीस्तास्तु राक्षसेन्द्रः प्रतापवान् ॥१७॥</strong></p>
<p><strong>निष्क्रम्यान्तःपुरात्तस्मा ‘त्किंकृत्य’मिति चिन्तयन्।<br>
ददर्शाष्टौ महावीर्यान्राक्षसान्पिशिताशनान् ॥१८॥</strong></p>
<p><strong>स तान्दृष्ट्वा महावीर्यो वरदानेन मोहितः।<br>
उवाचैतानिदं वाक्यं प्रशस्य बलवीर्यतः ॥१९॥</strong></p>
<p><strong>“नानाप्रहरणाः क्षिप्रमितो गच्छत सत्वराः।<br>
जनस्थानं हतस्थानं भूतपूर्वं खरालयम् ॥२०॥</strong></p>
<p><strong>तत्रोष्यतां जनस्थाने शून्ये निहतराक्षसे।<br>
पौरुषं बलमाश्रित्य त्रासमुत्सृज्य दूरतः ॥२१॥</strong></p>
<p><strong>बलं हि सुमहद्यन्मे जनस्थाने निवेशितम्।<br>
सदूषणं खरं युद्धे हतं रामेण सायकैः ॥२२॥</strong></p>
<p><strong>तत्र क्रोधो ममामर्षाद्धैर्यस्योपरि वर्तते।<br>
वैरं च सुमहज्जातं रामं प्रति सुदारुणम् ॥२३॥</strong></p>
<p><strong>निर्यातयितुमिच्छामि तच्च वैरमहं रिपोः।<br>
न हि लप्स्याम्यहं निद्रामहत्वा संयुगे रिपुम् ॥२४॥</strong></p>
<p><strong>तं त्विदानीमहं हत्वा खरदूषणघातिनम्।<br>
राम शर्मोपलप्स्यामि धनं लब्ध्वेव निर्धनः ॥२५॥</strong></p>
<p><strong>जनस्थाने वसद्भिस्तु भवद्भी राममाश्रिता।<br>
प्रवृत्तिरुपनेतव्या ‘किङ्करो’तीति तत्त्वतः ॥२६॥</strong></p>
<p><strong>अप्रमादाच्च गन्तव्यं सर्वैरपि निशाचरैः।<br>
कर्तव्यश्च सदा यत्नो राववस्य वधं प्रति ॥२७॥</strong></p>
<p><strong>युष्माकं च बलज्ञोऽहं बहुशो रणमूर्धनि।<br>
अतश्चास्मिन् जनस्थाने मया यूयं नियोजिताः ॥२८॥</strong></p>
<p>“ततः प्रियं वाक्यमुपेत्य राक्षसा महार्थमष्टावभिवाद्य रावणम्।<br>
विहाय लङ्कां सहिताः प्रतस्थिरे यतो जनस्थानमलक्ष्यदर्शनाः ॥२९॥</p>
<p>ततस्तु सीतामुपलभ्य रावणस्ससंप्रहृष्टः परिगृह्य मैथिलीम्।<br>
प्रसज्य रामेण च वैरमुत्तमं बभूव मोहान्मुदितस्स राक्षसः ॥३०॥</p>
<p>इति श्रीमदारण्यकाण्डे चतुःपञ्चाशस्सर्गः ॥</p>
<p><strong>—————</strong></p>
<p>॥ पञ्चपञ्चाशस्सर्गः ॥</p>
<p>सन्दिश्यराक्षसान्घोरान्रावणोऽष्टौमहाबलान्।<br>
आत्मानं बुद्धिवैकृब्यात्कृतकृत्याममन्यत ॥१॥</p>
<p>स चिन्तयानो वैदेहीं कामबाणसमर्पितः।<br>
प्रविवेश गृहं रम्यं सीतां द्रष्टुमभित्वरन् ॥२॥</p>
<p>स प्रविश्य तु तद्वेश्म रावणो राक्षसाधिपः।<br>
अपश्यद्राक्षसीमध्ये सीतां शोकपरायणाम् ॥३॥</p>
<p>अश्रुपूर्णमुखीं दीनां शोकभाराभिपीडिताम्।<br>
वायुवेगैरिवाऽऽक्रान्तां मज्जन्तीं नावमर्णवे ॥४॥</p>
<p>मृगयूथपरिभ्रष्टां मृगीं श्वभिरावृताम्।<br>
अधोमुखमुखीं सीतामभ्येत्य च निशाचरः ॥५॥</p>
<p>तां तु शोकपरां दीनामवशां राक्षसाधिपः।<br>
स बलाद्दर्शयामास गृहं देवगृहोपमम् ॥६॥</p>
<p>हर्म्यप्रासादसंबाधं स्त्रोसहस्रनिषेवितम्।<br>
नानापक्षिगणैर्जुष्टं नानारत्नसमन्वितम् ॥७॥</p>
<p><strong>दान्तकैस्तापनीयैश्च स्फाटिकैराजतैरपि।<br>
वज्रवैडूर्यचित्रैश्च स्तम्भैर्दृष्टिमनोहरैः ॥८॥</strong></p>
<p><strong>दिव्यदुन्दुभिनिर्ह्रादंतप्तकाञ्चनतोरणम्।<br>
सोपानं काञ्चनं चित्रमारुरोह तयासह ॥९॥</strong></p>
<p><strong>दान्तका राजताश्चैव गवाक्षाः प्रियदर्शनाः।<br>
हेमजालावृताश्चासंस्तत्र प्रासादपङ्क्तयः ॥१०॥</strong></p>
<p><strong>सुधामणिविचित्राणि भूमिभागानि सर्वशः।<br>
दशग्रीवस्वभवने प्रादर्शयत मैथिलीम् ॥११॥</strong></p>
<p><strong>दीर्घिकाः पुष्करिण्यश्च नानावृक्षसमन्विताः।<br>
रावणो दर्शयामास सीतां शोकपरायणाम् ॥१२॥</strong></p>
<p><strong>दर्शयित्वा तु वैदेह्याः कृत्स्नं तद्भवनोत्तमम्।<br>
उवाच वाक्यं पापात्मा सीतां लोभितुमिच्छया ॥१३॥</strong></p>
<p><strong>“दश राक्षसकोट्यश्च द्वाविंशतिरथापराः।<br>
तेषां प्रभुरहं सीते! सर्वेषां भीमकर्मणाम् ॥१४॥</strong></p>
<p><strong>वर्जयित्वा जरावृद्धान्बालांश्च रजनीचरान्।<br>
सहस्रमेकमेकस्य मम कार्यपुरस्सरम् ॥१५॥</strong></p>
<p><strong>यदिदं राजतन्त्रं मे त्वयि सर्वं प्रतिष्ठितम्।<br>
जीवितं च विशालाक्षि! त्वं मे प्राणैगरीयसी ॥१६॥</strong></p>
<p><strong>बहूनां स्त्रीसहस्राणां मम योऽसौ परिग्रहः।<br>
तासां त्वमीश्वरा सीते! मम भार्या भव प्रिये! ॥१७॥</strong></p>
<p><strong>साधु किं तेऽन्यया बुद्ध्या रोचयस्ववचो मम।<br>
भजस्व माऽभितप्तस्य प्रसादं कर्तुमर्हसि ॥१८॥</strong></p>
<p><strong>परिक्षिप्ता सहस्रेण लङ्केयं शतयोजना।<br>
नेयं धर्षयितुं शक्या सेंद्रैरपि सुरासुरैः ॥१९॥</strong></p>
<p><strong>न देवेषु न यक्षेषु न गन्धर्वेषु न पक्षिषु।<br>
अहं पश्यामि लोकेषु यो मे वीर्यसमो भवेत् ॥२०॥</strong></p>
<p><strong>राज्यभ्रष्टेन दीनेन तापसेन गतायुषा।<br>
किं करिष्यसि रामेण मानुषेणाल्पतेजसा ॥२१॥</strong></p>
<p><strong>भजस्व सीते! मामेव भर्ताऽहं सदृशस्तव।<br>
यौवनं ह्यध्रुवं भीरु! रमस्वेह मया सह ॥२२॥</strong></p>
<p><strong>दर्शने माकृथा बुद्धिं राघवस्य वरानने!।<br>
काऽस्य शक्तिरिहागन्तुमपि सीते! मनोरथैः ॥२३॥</strong></p>
<p><strong>न शक्यो वायुराकाशे पाशैर्बद्धुं महाजवः।<br>
दीप्यमानस्य वाप्यग्नेर्गृहीतुं विमलां शिखाम् ॥२४॥</strong></p>
<p><strong>त्रयाणामपि लोकानां न तं पश्यामि शोभने!।<br>
विक्रमेण नयेद्यस्त्वां मद्बाहुपरिपालिताम् ॥२५॥</strong></p>
<p><strong>लङ्कायां सुमहद्राज्यमिदं त्वमनुपालय।<br>
त्वत्प्रेष्या मद्विधाश्चैव देवाश्चापि चराचराः ॥२६॥</strong></p>
<p><strong>अभिषेकोदकक्लिन्ना तुष्टा च रमयस्व माम्।<br>
दुष्कृतं यत्पुरा कर्म वनवासेन तद्गतम् ॥२७॥</strong></p>
<p><strong>यश्च ते सुकृतो धर्मस्तस्येह फलमाप्नुहि।<br>
इह माल्यानि सर्वाणि दिव्यगन्धानि मैथिलि! ॥२८॥</strong></p>
<p><strong>भूषणानि च मुख्यानि सेवस्व च मया सह।<br>
पुष्पकं नाम सुश्रोणि! भ्रातुर्वैश्रवणस्य मे ॥२९॥</strong></p>
<p><strong>विमानं सूर्यसङ्काशं तरसा निर्जितं मया।<br>
विशालं रमणीयं च तद्विमानमनुत्तमम् ॥३०॥</strong></p>
<p><strong>तत्र सीते! मया सार्धं विहरस्व यथासुखम्।<br>
वदनं पद्मसङ्काशं विमलं चारुदर्शनम् ॥३१॥</strong></p>
<p><strong>शोकार्तन्तु वरारोहे! न भ्राजति वरानने!।”<br>
एवं वदति तस्मिंत्सा वस्त्रान्तेन वराङ्गना ॥३२॥</strong></p>
<p><strong>पिधायेन्दुनिभं सीता मुखमश्रूण्यवर्तयत्।<br>
ध्यायन्तीं तामिवास्वस्थां दीनां चिन्ताहतप्रभाम् ॥३३॥</strong></p>
<p><strong>उवाच वचनं पापो रावणो राक्षसेश्वरः।<br>
“अलं व्रीडेन वैदेहि! धर्मलोपकृतेन च ॥३४॥</strong></p>
<p><strong>आर्षोऽयं दैवनिष्यन्दो यस्त्वामभिगमिष्यति<br>
एतौ पादौ मया स्निग्धौ शिरोभिः परिपीडितौ ॥३५॥</strong></p>
<p><strong>प्रसादं कुरु मे क्षिप्रं वश्यो दासोऽहमस्मि ते।<br>
इमाश्शून्या मया वाचश्शुष्यमाणेन भाषिताः ॥३६॥</strong></p>
<p><strong>न चापि रावणः काचिन्मूर्ध्ना स्त्रींप्रणमेत ह।”<br>
एवमुक्त्वा दशग्रीवो मैथिलीं जनकात्मजाम् ॥३७॥</strong></p>
<p><strong>कृतान्तवशमापन्नो ‘ममेय’मिति मन्यते।</strong></p>
<p><strong>इति श्रीमदारण्यकाण्डे पञ्चपञ्चाशस्सर्गः ॥</strong></p>
<p><strong>—————</strong></p>
<p><strong>॥ षट्पञ्चाशस्सर्गः ॥</strong></p>
<p><strong>सा तथोक्ता तु वैदेही निर्भया शोककर्शिता।<br>
तृणमन्तरतः कृत्वा रावणं प्रत्यभाषत ॥१॥</strong></p>
<p><strong>“राजा दशरथो नाम धर्मसेतुरिवाचलः।<br>
सत्यसन्धः परिज्ञातो यस्य पुत्रस्स राघवः ॥२॥</strong></p>
<p><strong>रामो नाम स धर्मात्मा त्रिषु लोकेषु विश्रुतः।<br>
दीर्घबाहुर्विशालाक्षो दैवतं हि पतिर्मम ॥३॥</strong></p>
<p><strong>इक्ष्वाकूणां कुले जातस्सिंहस्कन्धो महाद्युतिः।<br>
लक्ष्मणेन सहभ्रात्रा यस्ते प्राणान्हरिष्यति ॥४॥</strong></p>
<p><strong>प्रत्यक्षं यद्यहं तस्य त्वया स्यां धर्षिता बलात्।<br>
शयित्वा त्वं हतस्संख्ये जनस्थाने यथा खरः ॥५॥</strong></p>
<p><strong>य एते राक्षसाः प्रोक्ता घोररूपा महाबलाः।<br>
राघवे निर्विषास्सर्वे सुपर्णे पन्नगा यथा ॥६॥</strong></p>
<p><strong>तस्य ज्याविप्रमुक्तास्ते शराः काञ्चनभूषणाः।<br>
शरीरं विधमिष्यन्ति गङ्गाकूलमिवोर्मयः ॥७॥</strong></p>
<p><strong>असुरैर्वासुरैर्वा त्वं यद्यवध्योऽसि रावण !।<br>
उत्पाद्य सुमहद्वैरं जीवंस्तस्य न मोक्ष्यसे ॥८॥</strong></p>
<p><strong>स ते जीवितशेषस्य राघवोऽन्तकरो बली<br>
पशोर्यूपगतस्येव जीवितं तव दुर्लभम् ॥९॥</strong></p>
<p><strong>यदि पश्येत्स रामस्त्वां रोषदीप्तेन चक्षुषा।<br>
रक्ष! स्त्वमद्य निर्दग्धो गच्छेस्सद्यः पराभवम् ॥१०॥</strong></p>
<p><strong>यश्चन्द्रं नमसो भूमौ पातयेन्नाशयेत वा<br>
सागरं शोषयेद्वापि न सीतां मोचयेदिह ॥११॥</strong></p>
<p><strong>गतायुस्त्वं गतश्रीको गतसत्त्वो गतेन्द्रियः।<br>
लङ्का वैधव्यसंयुक्ता त्वत्कृतेन भविष्यति ॥१२॥</strong></p>
<p><strong>न ते पापमिदं कर्म सुखोदकं भविष्यति<br>
याऽहं नीता विना भावं पतिपार्श्वास्त्वया वने ॥१३॥</strong></p>
<p><strong>स हि दैवतसंयुक्तो मम भर्ता महाद्युतिः।<br>
निर्भयो वीर्यमाश्रित्य शून्ये वसति दण्डके ॥१४॥</strong></p>
<p><strong>स ते दर्पं बलं वीर्यमुत्सेकं च तथाविधम्।<br>
अपनेष्यति गात्रेभ्यश्शरवर्षेण संयुगे ॥१५॥</strong></p>
<p><strong>यदा विनाशो भूतानां दृश्यते कालचोदितः।<br>
तदा कार्ये प्रमाद्यन्ति नराः कालवशं गताः ॥१६॥</strong></p>
<p><strong>मां प्रधृष्य स ते कालः प्राप्तोऽयं राक्षसाधम!।<br>
आत्मनो राक्षसानां च वधायान्तःपुरस्य च ॥१७॥</strong></p>
<p><strong>न शक्या यज्ञमध्यस्था वेदिस्स्रुग्भाण्डमण्डिता।<br>
द्विजातिमन्त्रपूता च चण्डालेनावमर्दितुम् ॥१८॥</strong></p>
<p><strong>तथाऽहं धर्मनित्यस्य धर्मपत्नी पतिव्रता।<br>
त्वया स्प्रष्टुं न शक्याऽस्मि राक्षसाधम! पापिना ॥१९॥</strong></p>
<p><strong>क्रीडन्ती राजहंसेन पद्मषण्डेषु नित्यदा।<br>
हंसी सा तृणषण्डस्थं कथं पश्येत सद्गुकम् ॥२०॥</strong></p>
<p><strong>इदं शरीरं निस्संज्ञं बन्ध वा खादयस्व वा।<br>
नेदं शरीरं रक्ष्यं मे जीवितं वापि राक्षस! ॥२१॥</strong></p>
<p><strong>न तु शक्ष्याम्युपक्रोशं पृथिव्यां दातुमात्मनः।”<br>
एवमुक्त्वा तु वैदेही क्रोधात्सुपरुषं वचः ॥२२॥</strong></p>
<p><strong>रावणं मैथिली तत्र पुनर्नोवाच किंचन।<br>
सीताया वचनं श्रुत्वा परुषं रोमहर्षणम् ॥२३॥</strong></p>
<p><strong>प्रत्युवाच ततस्सीतां भयसन्दर्शनं वचः।<br>
“शृणु मैथिलि! मद्वाक्यं मासान्द्वादश भामिनि! ॥२४॥</strong></p>
<p><strong>कालेनाानेन नाभ्येषि यदि मां चारुहासिनि!।<br>
ततस्त्वां प्रातराशार्थं सूदाश्छेत्स्यन्ति लेशशः ॥२५॥”</strong></p>
<p><strong>इत्युक्त्वा परुषं वाक्यं रावणश्शत्रुरावणः।<br>
राक्षसीश्च ततः क्रुद्ध इदं वचनमब्रवीत् ॥२६॥</strong></p>
<p><strong>“शीघ्रमेव हि राक्षस्यो! विकृता घोरदर्शनाः।<br>
दर्पमस्या विनेष्यध्वं मांसशोणितभोजनाः”॥२७॥</strong></p>
<p><strong>वचनादेव तास्तस्य सुघोरा राक्षसीगणाः।<br>
कृतप्राञ्जलयो भूत्वा मैथिली पर्यवारयन् ॥२८॥</strong></p>
<p><strong>स ताः प्रोवाच राजा तु रावणो घोरदर्शनः।<br>
“प्रचाल्य चरणोत्कर्षैर्दारयन्निव मेदिनीम् ॥२९॥</strong></p>
<p><strong>अशोकवनिकामध्ये मैथिली नीयतामियम्।<br>
तत्रेयं रक्ष्यतां गूढं युष्माभिः परिवारिता ॥३०॥</strong></p>
<p><strong>तत्रैनां तर्जनैर्घोरैःपुनस्सान्त्वैश्च मैथिलीम्।<br>
आनयध्वं वशं सर्वां वन्यां गजवधूमिव”॥३१॥</strong></p>
<p><strong>इति प्रतिसमादिष्टा राक्षस्यो रावणेन ताः।</strong></p>
<p><strong>अशोकवनिकां जग्मुर्मैथिलीं प्रतिगृह्य तु ॥३२॥</strong></p>
<p><strong>सर्वकाल फलैर्वृक्षैर्ननापुष्पफलैर्वृताम्।<br>
सर्वकालमदैश्चापि द्विजैस्समुपसेविताम् ॥३३॥</strong></p>
<p><strong>सा तु शोकपरीताङ्गी मैथिली जनकात्मजा।<br>
राक्षसीवशमापन्ना व्याघ्रीणां हरिणी यथा ॥३४॥</strong></p>
<p><strong>शोकेन महता ग्रस्ता मैथिली जनकात्मजा।<br>
न शर्म लभते भीरुः पाशबद्धा मृगी यथा ॥३५॥</strong></p>
<p><strong>न विन्दते तत्र तु शर्म मैथिली विरूपनेत्राभिरतीव तर्जिता।<br>
पतिं स्मरन्ती दयितं च दैवतं विचेतनाऽभूद्भयशोकपीडिता ॥३६॥</strong></p>
<p><strong>इति श्रीमदारण्यकाण्डे षट्पञ्चाशस्सर्गः ॥</strong></p>
<p><strong>—————</strong></p>
<p><strong>॥ सप्तपञ्चाशस्सर्गः ॥</strong></p>
<p><strong>राक्षसं मृगरूपेण चरन्तं कामरूपिणम्।<br>
निहत्य रामो मारीचं तूर्णं पथि निवर्तते ॥१॥</strong></p>
<p><strong>तस्य सन्त्वरमाणस्य द्रष्टुकामस्य मैथिलीम्।<br>
क्रूरस्वनोऽथ गोमायुर्विननादास्य पृष्ठतः ॥२॥</strong></p>
<p><strong>स तस्य स्वरमाज्ञाय दारुणं रोमहर्षणम्।<br>
चिन्तयामास गोमायोस्स्वरेण परिशङ्कितः ॥३॥</strong></p>
<p><strong>“अशुभं बत मन्येऽहं गोमायुर्वाश्यते यथा।<br>
स्वस्ति स्यादपि वैदेह्या राक्षसैर्भक्षणं विना ॥४॥</strong></p>
<p><strong>मारीचेन तु विज्ञाय स्वरमालंब्य मामकम्।<br>
विक्रुष्टं मृगरूपेण लक्ष्मणश्शृणुयाद्यदि ॥५॥</strong></p>
<p><strong>स सौमित्रिस्वरं श्रुत्वा तां च हित्वा च मैथिलीम्।<br>
तयैव प्रहितः क्षिप्रं मत्सकाशमिहैष्यति ॥६॥</strong></p>
<p><strong>राक्षसैस्सहितैर्नूनं सीताया ईप्सितो वधः।<br>
काञ्चनश्च मृगो भूत्वा व्यपनीयाश्रमात्तु माम् ॥७॥</strong></p>
<p><strong>दूरं नीत्वा तु मारीचो राक्षसोऽभूच्छराहतः।<br>
‘हा लक्ष्मण! हतोऽस्मी’ ति यद्वाक्यं व्याजहार च ॥८॥</strong></p>
<p><strong>अपि स्वस्ति भवेत्ताभ्यां रहिताभ्यां महाजने।<br>
जनस्थानानिमित्तं हि कृतवैरोऽस्मि राक्षसैः ॥९॥</strong></p>
<p><strong>निमित्तानि च घोराणि दृश्यन्तेऽद्य बहूनि च।”<br>
इत्येवं चिन्तयन्रामश्श्रुत्वा गोमायुनिस्वनम् ॥१०॥</strong></p>
<p><strong>आत्मनश्चापनयनान्मृगरूपेण रक्षसा।<br>
[निवर्तमानस्त्वरया जवेनाऽऽश्रममात्मनः ॥११॥]</strong></p>
<p><strong>आजगाम जनस्थानं राघवः परिशङ्कितः।<br>
तं दीनमनसो दीनमासेदुर्मृगपक्षिणः ॥१२॥</strong></p>
<p><strong>सव्यं कृत्वा महात्मानं घोरांश्च ससृजुस्वरान्।<br>
तानि दृष्ट्वा निमित्तानि महाघोराणि राघवः ॥१३॥</strong></p>
<p><strong>न्यवर्तताथ त्वरितो जवेनाश्रममात्मनः।<br>
स तु सीतां वरारोहां लक्ष्मणं च महावलम् ॥१४॥</strong></p>
<p><strong>आजगाम जनस्थानं चिन्तयन्नेव राघवः।<br>
ततो लक्ष्मणमायान्तं ददर्श विगतप्रभम् ॥१५॥</strong></p>
<p><strong>ततोऽविदूरे रामेण समीयाय च लक्ष्मणः।<br>
विषण्णस्सुविषण्णेन दुःखितो दुःखभागिना ॥१६॥</strong></p>
<p><strong>संजगर्हेऽथ तं भ्राता ज्येष्ठो लक्ष्मणमागतम्।<br>
विहाय सीतां विजने वने राक्षससेविते ॥१७॥</strong></p>
<p><strong>गृहीत्वा च करं सव्यं लक्ष्मणं रघुनन्दनः।<br>
उवाच मधुरोदर्कमिदं परुषमार्तिमत् ॥१८॥</strong></p>
<p><strong>अहो लक्ष्मण! गर्ह्मंते कृतं यस्त्वं विहाय ताम्।<br>
सीतामिहाऽऽगतस्सौभ्य! कच्चित्स्वस्ति भवेदिह? ॥१९॥</strong></p>
<p><strong>न मेऽस्ति संशयो वीर! सर्वथा जनकात्मजा।<br>
विनष्टा भक्षिता वापि राक्षसैर्वनचारिभिः ॥२०॥</strong></p>
<p><strong>अशुभान्येव भूयिष्ठं यथा प्रादुर्भवन्ति मे।<br>
अपि लक्ष्मण! सीतायास्सामग्र्यं प्राप्नुयावहे ॥२१॥</strong></p>
<p><strong>जीवन्त्याः पुरुषव्याघ्र! सुताया जनकस्य वै<br>
यथा वै मृगसंघाश्च गोमायुश्चैव भैरवम् ॥२२॥</strong></p>
<p><strong>वाश्यन्ते शकुनाश्चापि प्रदीप्तामभितो दिशम्।<br>
अपि स्वस्ति भवेत्तस्या राजपुत्र्त्या महाबल! ॥२३॥</strong></p>
<p><strong>इदं हि रक्षो मृगसन्निकाशं प्रलोभ्य मां दूरमनुप्रयान्तम्।<br>
हतं कथंचिन्महता श्रमेण स राक्षसोऽभून्म्रियमाण एव ॥२४॥</strong></p>
<p><strong>मनश्च मे दीनमिह प्रहृष्टं चक्षुश्च सव्यं कुरुते विकारम्।<br>
असंशयं लक्ष्मण! नास्ति सीता हृता मृता वा पथि वर्तते वा ॥२५॥</strong></p>
<p><strong>इति श्रीमदारण्यकाण्डे सप्तपञ्चाशस्सर्गः ॥</strong></p>
<p><strong>—————</strong></p>
<p><strong>॥ अष्टपञ्चाशस्सर्गः ॥</strong></p>
<p><strong>स दृष्ट्वा लक्ष्मणं दीनं शून्ये दशरथात्मजः।<br>
पर्यपृच्छत धर्मात्मा वैदेहीमागतं विना ॥१॥</strong></p>
<p><strong>“प्रस्थितं दण्डकारण्यं या मामनुजगामह।<br>
क्व सा लक्ष्मण वैदेही यां हित्वा त्वमिहाऽऽगतः ॥२॥</strong></p>
<p><strong>राज्यभ्रष्टस्य दीनस्य दण्डकान्परिधावतः।<br>
क्व सा दुःखसहाया मे वैदेही तनुमध्यमा? ॥३॥</strong></p>
<p><strong>यां विना नोत्सहे वीर! मुहूर्तमपि जीवितुम्।<br>
क्व सा प्राणसहाया मे सीता सुरसुतोपमा ॥४॥</strong></p>
<p><strong>पतित्वममराणां वा पृथिव्याश्चापि लक्ष्मण!।<br>
तां विना तपनीयाभांनेच्छेयं जनकात्मजाम् ॥५॥</strong></p>
<p><strong>कच्चिज्जीवति वैदेहि! प्राणैः प्रियतरा मम।<br>
कच्चित्प्रव्राजनं सौम्य! न मे मिथ्या भविष्यति ॥६॥</strong></p>
<p><strong>सीतानिमित्तं सौमित्रे! मृते मयि गते त्वयि।<br>
कच्चित्सकामा सुखिता कैकेयी सा भविष्यति ॥७॥</strong></p>
<p><strong>सपुत्रराज्यां सिद्धार्थांमृतपुत्रा तपस्विनी।<br>
उपस्थास्यति कौसल्या कच्चित्सौम्य! न कैकयीम् ॥८॥</strong></p>
<p><strong>यदि जीवति वैदेही गमिष्याम्याश्रमं पुनः।<br>
सुवृत्ता यदि वृत्ता सा प्राणांस्त्यक्ष्यामि लक्ष्मण! ॥९॥</strong></p>
<p><strong>यदि मामाश्रमगतं वैदेही नाभिभाषते।<br>
पुनः प्रहसिता सीता त्रिनशिष्यामि लक्ष्मण! ॥१०॥</strong></p>
<p><strong>ब्रूहि लक्ष्मण ! वैदेही यदि जीवति वा नवा।<br>
त्वयं प्रमत्ते रक्षोभिर्भक्षिता वा तपस्विनी ॥११॥</strong></p>
<p><strong>सुकुमारी च बाला च नित्यं चादुःखदर्शिनी।<br>
मद्वियोगेन वैदेही व्यक्तं शोचति दुर्मनाः॥१२॥</strong></p>
<p><strong>सर्वथा रक्षसा तेन जिह्मेन सुदुरात्मना।<br>
वदता ‘लक्ष्मणे’त्युच्चैस्तवापि जनितं भयम् ॥१३॥</strong></p>
<p><strong>श्रुतस्तु शङ्केवैदेह्या स स्वरस्सदृशो मम।<br>
त्रस्तया प्रेषितस्त्वं च द्रष्टुं मां शीघ्रमागतः ॥१४॥</strong></p>
<p><strong>सर्वथा तु कृतं कष्टं सीतामुत्सृजता वने।<br>
प्रतिकर्तुं नृशंसानां रक्षसां दत्तमन्तरम् ॥१५॥</strong></p>
<p><strong>दुःखिताः खरघातेन राक्षसाः पिशिताशनाः।<br>
तैस्सीता निहता घोरैर्भविष्यति न संशयः ॥१६॥</strong></p>
<p><strong>आहोऽस्मिन् व्यसने मग्नस्सर्वथा शत्रुसूदन!।<br>
किंन्विदानी करिष्यामि शङ्के प्राप्तव्यमीदृशम् ॥१७॥</strong></p>
<p><strong>इति सीतां वरारोहां चिन्तयन्नेव राघवः।<br>
आजगाम जनस्थानं त्वरया सहलक्ष्मणः ॥१८॥</strong></p>
<p><strong>विगर्हमाणोऽनुजमार्तरूपं क्षुधाश्रमाच्चैव पिपासया च।<br>
विनिश्श्वसन् शुष्कमुखो विवर्णः प्रतिश्रयं प्राप्य समीक्ष्य शून्यम् ॥१९॥</strong></p>
<p><strong>स्वमाश्रमं सम्प्रविगाह्य वीरो विहारदेशाननुसृत्य कांश्चित्।<br>
एतत्तदित्येव निवासभूमौ प्रहृष्टरोमा व्यथितो बभूव ॥२०॥</strong></p>
<p><strong>इति श्रीमदारण्यकाण्डे अष्टपञ्चाशस्सर्गः ॥</strong></p>
<p><strong>—————</strong></p>
<p><strong>॥ एकोनषष्टितमस्सर्गः ॥</strong></p>
<p><strong>अथाऽऽश्रमादुपावृत्तमन्तरा रघुनन्दनः।<br>
परिपप्रच्छ सौमित्रिं रामो दुःखार्दितं पुनः ॥१॥</strong></p>
<p><strong>तमुवाच “किमर्थं त्वमागतोऽपास्य मैथिलीम्।<br>
यदा सा तव विश्वासाद्वने विरहिता मया ॥२॥</strong></p>
<p><strong>दृष्ट्वेवाभ्यागतं त्वां मे मैथिलीं त्यज्य लक्ष्मण!।<br>
शङ्कमानं महत्पापं यत्सत्यं व्यथितं मनः ॥३॥</strong></p>
<p><strong>स्फुरते नयनं सव्यं बाहुश्च हृदयं च मे।<br>
दृष्ट्वा लक्ष्मण! दूरे त्वां सीताविरहितं पथि” ॥४॥</strong></p>
<p><strong>एवमुक्तस्तु सौमित्रिर्लक्ष्मणश्शुभलक्षणः।<br>
भूयो दुःखसमाविष्टो दुःखितं राममब्रवीत् ॥५॥</strong></p>
<p><strong>“न स्वयं कामकारेण तां त्यक्त्वाऽहमिहागतः।<br>
प्रचोदितस्तथैवोग्रैस्त्वत्सकाशमिहागतः ॥६॥</strong></p>
<p><strong>आर्येणेव पराक्रुष्टं ‘हा सीते! लक्ष्मणेति च।<br>
‘परित्रा’हीति यद्वाक्यं मैथिल्यास्तच्छ्रुतिं गतम् ॥७॥</strong></p>
<p><strong>सा तमार्तस्वरं श्रुत्वा तव स्नेहेन मैथिली।<br>
‘गच्छगच्छेति मामाह रुदती भयविह्वला ॥८॥</strong></p>
<p><strong>प्रचोद्यमानेन मया ‘गच्छेति’ ति बहुशस्तया।<br>
प्रत्युक्तामैथिली वाक्ममिदं त्वत्प्रत्ययान्वितम् ॥९॥</strong></p>
<p><strong>न तत्पश्याम्यहं रक्षो यदस्य भयमावहेत्।<br>
निर्वृता भव नास्त्येतत्केनाप्येवमुदाहृतम् ॥१०॥</strong></p>
<p><strong>विगर्हितं च नीचं च कथमार्योऽभिधास्यति।<br>
त्राहीति वचनं सीते! यस्त्रायेत्त्रिदशानपि ॥११॥</strong></p>
<p><strong>किं निमित्तं तु केनापि भ्रातुरालम्ब्य मे स्वरम्।<br>
राक्षसेनेरितं वाक्यं त्राहि त्राहीति शोभने! ॥१२॥</strong></p>
<p><strong>विस्वरं व्याहृतं वाक्यं ‘लक्ष्मण! त्राहि मा’मिति।<br>
न भवत्या व्यथा कार्या कुनारीजनसेविता ॥१३॥</strong></p>
<p><strong>अलं वैक्लब्यमाम्ब्य स्वस्था भव निरुत्सुका।<br>
न सोऽस्ति त्रिषु लोकेषु पुमान्वै राघवं रणे ॥१४॥</strong></p>
<p><strong>जातो वा जायमानो वा संयुगे यः पराजयेत्।<br>
न जय्यो राघवो युद्धे देवैश्शक्रपुरोगमैः ॥१५॥</strong></p>
<p><strong>एवमुक्ता तु वैदेही परिमोहितचेतना।<br>
उवाचाश्रूणि मुञ्चन्ती दारुणं मामिदं वचः ॥१६॥</strong></p>
<p><strong>‘भावो मयि तवात्यर्थं पाप एव निवेशितः।<br>
विनष्टे भ्रातरि प्राप्तुं न च त्वं मामवाप्स्यसि ॥१७॥</strong></p>
<p><strong>संकेताद्भरतेन त्वं रामं समनुगच्छसि।<br>
क्रोशन्तं हि यथाऽत्यर्थं नैनमभ्यवपद्यसे ॥१८॥</strong></p>
<p><strong>रिपुः प्रच्छन्नचारी त्वं मदर्थमनुगच्छसि।<br>
राघवस्यान्तरप्रेप्सुस्तथैनं नाभिपद्यसे ॥१९॥”</strong></p>
<p><strong>एवमुक्तो हि वैदेह्या संरब्धो रक्तलोचनः।<br>
क्रोधात्प्रस्फुरमाणोष्ठ आश्रमादभिनिर्गतः ॥२०॥”</strong></p>
<p><strong>एवं ब्रुवाणं सौमित्रिं रामस्सन्तापमोहितः।<br>
अब्रवीद्दुष्कृतं सौम्य! तां विना यत्त्वमागतः ॥२१॥</strong></p>
<p><strong>जानन्नपि समर्थं मां रक्षसां विनिवारणे।<br>
अनेन क्रोधवाक्येन मैथिल्या निस्सृतो भवान् ॥२२॥</strong></p>
<p><strong>न हि ते परितुष्यामि त्यक्त्वा यद्यासि मैथिलीम्।<br>
क्रुद्धाया परुषं श्रुत्वा स्त्रियाश्च त्वमिहाऽऽगतः ॥२३॥</strong></p>
<p><strong>सर्वथा त्वपनीतं ते सीतया यत्प्रचोदितः।<br>
क्रोधस्य वशमापन्नो नाकरोश्शासनं मम ॥२४॥</strong></p>
<p><strong>“असौ हि राक्षसश्शेते शरेणाभिहतो मया।<br>
मृगरूपेण येनाहमाश्रमादपवाहितः ॥२५॥</strong></p>
<p><strong>विकृष्य चापं परिधाय सायकं सलीलवाणेन च ताडितो मया।<br>
मार्गीं तनुं त्यज्य स विक्लबस्वरो बभूव केयूरधरस्सराक्षसः ॥२६॥</strong></p>
<p><strong>शराहतेनैव तदार्तया गिरा स्वरं ममाऽऽलम्ब्य सुदूरसंश्रवम्।<br>
उदाहृतं तद्वचनं सुदारुणं त्वमागतो येन विहाय मैथिलीम् ॥२७॥</strong></p>
<p><strong>इति श्रीमदारण्यकाण्डे एकोनषष्टितमस्सर्गः ॥</strong></p>
<p>—————</p>
<p><strong>॥ षष्टितमस्सर्गः ॥</strong></p>
<p><strong>भृशमाव्रजमानस्य तस्याधो वामलोचनाम्।<br>
प्रास्फुरच्चास्खलद्रामो वेपथुश्चाप्यजायत ॥१॥</strong></p>
<p><strong>उपालक्ष्य निमित्तानि सोऽशुभानि मुहुर्मुहुः।<br>
‘अपि क्षेमं नु सीताया’ इति वै व्याजहार च ॥२॥</strong></p>
<p><strong>त्वरमाणो जगामाथ सीतादर्शनलालसः।<br>
शून्यमावसथं दृष्ट्वा बभूवोद्विग्नमानसः ॥३॥</strong></p>
<p><strong>उद्भ्रमन्निव वेगेन विक्षिपन्रघुनन्दनः।<br>
तत्र तत्रोटजस्थानमभिवीक्ष्य समन्ततः ॥४॥</strong></p>
<p><strong>ददर्श पर्णशालां च रहितां सीतया तदा।<br>
श्रिया विरहितां ध्वस्तां हेमन्ते पद्मिनीमिव ॥५॥</strong></p>
<p><strong>रुद्न्तमिव वृक्षैश्च म्लानपुष्पमृगद्विजम्।<br>
श्रिया विहीनं विध्वस्तं सन्त्यक्तवनदेवतम् ॥६॥</strong></p>
<p><strong>विप्रकीर्णाजिनकुशं विप्रविद्धबृसीकटम्।<br>
दृष्ट्वा शून्यं निजस्थानं विललाप पुनः पुनः ॥७॥</strong></p>
<p><strong>“हृता मृता वा नष्टा वा भक्षिता वा भविष्यति।<br>
निलीनाप्यथवा भीरुरथवा वनमाश्रिता ॥८॥</strong></p>
<p><strong>गता विचेतुं पुष्पाणि फलान्यपि च वा पुनः।<br>
अथवा पद्मिनीं याता जलार्थं वा नदीं गता ॥९॥”</strong></p>
<p><strong>यत्नान्मृगयमाणस्तु नाससाद वने प्रियाम्।<br>
शोकरक्तेक्षणश्शोकादुन्मत्त इव लक्ष्यते ॥१०॥</strong></p>
<p><strong>वृक्षाद्वृक्षं प्रधावंत्सगिरेश्चाद्रिं नदान्नदीम्।<br>
बभूव विलपन्रामश्शोकार्णवपरिप्लुतः ॥११॥</strong></p>
<p><strong>अपि काचित्त्वयादृष्टा सा कदम्बप्रिया प्रिया।<br>
कदम्ब! यदि जानीषे शंस सीतां शुभाननाम् ॥१२॥”</strong></p>
<p><strong>स्निग्धपल्लवसङ्काशा पीतकौशेयवासिनी।<br>
शंसस्व यदि वा दृष्टा बिल्व! बिल्वोपमस्तनी ॥१३॥”</strong></p>
<p><strong>अथवार्जुन! शंस त्वं प्रियां तामर्जुनप्रियाम्।<br>
जनकस्य सुता भीरुर्यदि जीवति वा न वा ॥१४॥”</strong></p>
<p><strong>ककुभः ककुभोरूं तां व्यक्तं जानाति मैथिलीम्।<br>
यथापल्लवपुष्पाढ्यो भाति ह्येष वनस्पतिः ॥१५॥</strong></p>
<p><strong>भ्रमरैरुपगीतश्च यथा द्रुमवरो ह्ययम्।<br>
एष व्यक्तं विजानाति तिलकस्तिलकप्रियाम् ॥१६॥</strong></p>
<p><strong>‘अशोक! शोकापनुद! शोकोपहचेतसम्।<br>
त्वन्नामानं कुरु क्षिप्रं प्रियासन्दर्शनेन माम् ॥१७॥</strong></p>
<p><strong>यदि ताल! त्वया दृष्टा पक्वतालफलस्तनी।<br>
कथयस्व वरारोहां कारुण्यं यदि ते मयि! ॥१८॥</strong></p>
<p><strong>यदि दृष्टा त्वया सीता जम्बु! जम्बूफलोपमा।<br>
प्रियां यदि विजानीषे निश्शङ्कं कथयस्व मे ॥१९॥</strong></p>
<p><strong>अहो! त्वं कर्णिका राद्य सुपुष्पैश्शोभने भृशम्।<br>
कर्णिकारप्रिया साध्वी शंस दृष्टा प्रिया यदि ॥२०॥</strong></p>
<p><strong>चूतनीपमहासालान्पनसान्कुरवान्धवान्।<br>
दाडिमानसनान्गत्वा दृष्ट्वा रामो महायशाः ॥२१॥</strong></p>
<p><strong>मल्लिकामाधवीश्चैव चम्पकान् केतकीस्तथा।<br>
पृच्छन् रामो वने भ्रान्त उन्मत्तइव लक्ष्यते ॥२२॥</strong></p>
<p><strong>अथवा मृगशाबाक्षींमृग! जनासि मैथिलीम्।<br>
मृग विप्रेक्षणी कान्ता मृगीभिस्सहिता भवेत् ॥२३॥</strong></p>
<p><strong>‘गज! सा गजनासोरूर्यदि दृष्टा त्वया भवेत्।<br>
तां मन्ये विदितां तुभ्यमाख्याहि वरवारण!’ ॥२४॥</strong></p>
<p><strong>शार्दूल! यदि सा दृष्टा प्रिया चन्द्रनिभानना।<br>
मैथिली मम विस्रब्धं कथयस्व न ते भयम् ॥२५॥</strong></p>
<p>किं धावसि प्रिये! दूरं दृष्टाऽसि</p>
<p>कमलेक्षणे!।<br>
वृक्षैराच्छाद्य चात्मानं किं मां न प्रतिभाषसे ॥२६॥</p>
<p><strong>तिष्ठ तिष्ठ वरारोहे! न तेऽस्ति करुणा मयि।<br>
नात्यर्थं हास्यशीलाऽसि किमर्थं मामुपेक्षसे ॥२७॥</strong></p>
<p><strong>पीतकौशेयकेनापि सूचिता वरवर्णिनि!।<br>
धावन्त्यपि मया दृष्टा तिष्ठ यद्यस्ति सौहृदम् ॥२८॥</strong></p>
<p>नैव सा नूनमथवा हिंसिता चारुहासिनी।<br>
कृच्छ्रं प्राप्तं न मां नूनं यथोपेक्षितुमर्हति ॥२९॥</p>
<p>व्यक्तं सा भक्षिता बाला राक्षसैः पिशिताशनैः।<br>
विभज्याङ्गानि सर्वाणि मया विरहिता प्रिया ॥३०॥</p>
<p>नूनं तच्छुभदन्तोष्ठं सुनासं चारुकुण्डलम्।<br>
पूर्णचन्द्रमिव ग्रस्तं मुखं निष्प्रभतां गतम् ॥३१॥</p>
<p>सा हि चम्पकवर्णाभा ग्रीवा ग्रैवेयशोभिता।<br>
कोमला विलपन्त्यास्तु कान्ताया भक्षिता शुभा ॥३२॥</p>
<p>नूनं विक्षिप्यमाणौ तौ बाहू पल्लवकोमलौ।<br>
भक्षितौ वेपमानाग्रौसहस्ताभरणाङ्गदौ ॥३३॥</p>
<p>मया विरहिता बाला रक्षसां भक्षणाय वै<br>
सार्थेनेव परित्यक्ता भक्षिता बहुबान्धवा ॥३४॥</p>
<p>‘हा लक्ष्मण! महाबाहो! पश्यसि त्वं प्रियां क्वचित्।<br>
हा प्रिये! क्व गता भद्रे! हा सीते !’ति पुनः पुनः ॥३५॥</p>
<p>इत्येवं विलपन् रामः परिधावन्वनाद्वनम्।<br>
क्वचिदुद्भ्रमते वेगात्क्वचिद्विभ्रमते बलात् ॥३६॥</p>
<p>क्वचिन्मत्त इवाभाति कान्तान्वेषणतत्परः।<br>
स वनानि नदीश्शैलान्गिरिप्रस्रवणानि च ॥३७॥</p>
<p>काननानि च वेगेन भ्रमत्यपरिसंस्थितः।<br>
तथा स गत्वा विपुलं महद्वनं परीत्य सर्वं त्वथ मैथिलीं प्रति।<br>
अनिष्ठिताशस्स चकार मार्गणे पुनः प्रियायाः परमं परिश्रमम् ॥३८॥</p>
<p>इति श्रीमदारण्यकाण्डे षष्टितमस्सर्गः ॥</p>
<p>—————</p>
<p>॥एकषष्टितमस्सर्गः॥</p>
<p><strong>दृष्ट्वाऽऽश्रमपदं शून्यं रामो दशरथात्मजः।<br>
रहितां पर्णशालां च विध्वस्तान्यासनानि च ॥१॥</strong></p>
<p><strong>अदृष्ट्वा तत्र वैदेहीं सन्निरीक्ष्य च सर्वशः।<br>
उवाच रामः प्राक्रुश्य प्रगृह्य रुचिरौ भुजौ ॥२॥</strong></p>
<p><strong>“क्वनु लक्ष्मण! वैदेही कं वा देशमितो गता।<br>
केनाहता वा सौमित्रे! भक्षिता केन वा प्रिया ॥३॥”</strong></p>
<p><strong>‘वृक्षेणाच्छाद्य यदि मां सीते! हसितुमिच्छसि।<br>
अलं ते हसितेनाद्य मां भजस्व सुदुःखितम् ॥४॥</strong></p>
<p><strong>यैस्सह क्रीडसे सीते! विश्वस्तैर्मृगपोतकैः।<br>
एते हीनास्त्वया सौम्ये! ध्यायन्त्यास्राविलेक्षणाः ॥५॥’</strong></p>
<p><strong>“सीतया रहितोऽहं वै न हि जीवामि लक्ष्मण!।<br>
मृतं शोकेन महता सीताहरणजेन माम् ॥६॥</strong></p>
<p><strong>परलोके महाराजो नूनं द्रक्ष्यति मे पिता।<br>
कथं प्रतिज्ञां संश्रुत्य मया त्वमभियोजितः ॥७॥</strong></p>
<p><strong>अपूरयित्वा तं कालं मत्सकाशमिहागतः।<br>
कामवृत्तमनार्यंमां मृषावादिनमेव च ॥८॥</strong></p>
<p><strong>‘धिक्त्वा’मिति परे लोके व्यक्तं वक्ष्यति मे पिता।<br>
विवशं शोकसंतप्तं दीनं भग्नमनोरथम् ॥९॥”</strong></p>
<p><strong>“मामिहोत्सृज्य करुणं कीर्तिर्नरमिवानृजुम्।<br>
क्व गच्छसि वरारोहे! मां नोत्सृज सुमध्यमे! ॥१०॥</strong></p>
<p><strong>त्वया विरहितश्चाहं मोक्ष्ये जीवितमात्मनः।”<br>
इतीव विलपन्रामस्सीतादर्शनलालसः ॥११॥</strong></p>
<p><strong>न ददर्श सुदुःखार्तोराघवो जनकात्मजाम्।<br>
अनासादयमानं तं सीतां दशरथात्मजम् ॥१२॥</strong></p>
<p><strong>पङ्कमासाद्य विपुलं सीदन्तमिव कुञ्जरम्।<br>
लक्ष्मणो राममत्यर्थमुवाच हितकाम्यया ॥१३॥</strong></p>
<p><strong>“मा विषादं महाबाहो! कुरु यत्नं मया सह।<br>
इदं च हि वनं शूर ! बहुकन्दरशोभितम् ॥१४॥</strong></p>
<p><strong>प्रियकाननसंचारा वनोन्मत्ता च मैथिली।<br>
सा वनं वा प्रविष्टा स्यान्नलिनीं वा सुपुष्पिताम् ॥१५॥</strong></p>
<p><strong>सरितं वाऽपि संप्राप्ता मीनवञ्जुलसेविताम्।<br>
स्नातुकामा निलीना स्याद्धासकामा वने क्वचित् ॥१६॥</strong></p>
<p><strong>वित्रासयितुकामा वा लीना स्यात्कानने क्वचित्।<br>
जिज्ञासमाना वैदेही त्वां मां च पुरुषर्षभः ॥१७॥</strong></p>
<p><strong>तस्या ह्यन्वेषणे श्रीमन्! क्षिप्रमेव यतावहे।<br>
वनं सर्व विचिनुवो यत्र सा जनकात्मजा ॥१८॥</strong></p>
<p><strong>मन्यसे यदि काकुत्स्थ! मास्म शोके मनः कृथाः।”<br>
एवमुक्तस्तु सौहार्दाल्लक्ष्मणेन समाहितः ॥१९॥</strong></p>
<p><strong>सह सौमित्रिणा रामो विचेतुमुपचक्रमे।<br>
तौ वनानि गिरींश्चैव सरितश्चसरांसि च ॥२०॥</strong></p>
<p><strong>निखिलेन विचिन्वानौसीतां दशरथात्मजौ।<br>
तस्य शैलस्य सानूनि गुहाश्च शिखराणि च ॥२१॥</strong></p>
<p><strong>निखिलेन विचिन्वानौ नैव तामभिजग्मतुः।<br>
विचित्य सर्वतश्शैलं रामो लक्ष्मणमब्रवीत् ॥२२॥</strong></p>
<p><strong>‘नेह पश्यामि सौमित्रे! वैदेहीं पर्वते’शुभाम्।<br>
ततो दुःखाभिसंतप्तो लक्ष्मणो वाक्यमब्रवीत् ॥२३॥</strong></p>
<p><strong>विचरन्दण्डकारण्यं भ्रातरं दीप्ततेजसम्।<br>
“प्राप्स्यसि त्वं महाप्राज्ञ! मैथिलीं जनकात्मजाम् ॥२४॥</strong></p>
<p><strong>यथा विष्णुर्महाबाहुर्बलिं बध्वा महीमिमाम्।<br>
एवमुक्तस्तु सैहार्दाल्लक्षणेन स राघवः ॥२५॥</strong></p>
<p><strong>उवाच दीनया वाचा दुःखाभिहतचेतनः।<br>
“वनं सर्वं सुविचितं पद्मिन्यः फुल्लपङ्कजाः ॥२६॥</strong></p>
<p><strong>गिरिश्चायंमहाप्राज्ञ! बहुकन्दरनिर्झरः।<br>
न हि पश्यामि वैदेहीं प्राणेभ्योऽपि गरीयसीम् ॥२७॥</strong></p>
<p><strong>“एवं स विलपन् रामस्सीताहरणकर्शितः।<br>
दीनश्शोकसमाविष्टो मुहूर्तं विह्वलोऽभवत् ॥२८॥</strong></p>
<p><strong>संतप्तो ह्यवसन्नाङ्गो गतबुद्धिर्विचेतनः।<br>
निषसादातुरो दीनो निश्श्वस्याशीतमायतम् ॥२९॥</strong></p>
<p><strong>बहुलं स तु निश्श्वस्य रामो राजीवलोचनः।<br>
‘हा प्रिये’ ति विचुक्रोश बहुशो बाष्पगद्गदः ॥३०॥</strong></p>
<p><strong>तं ततस्सान्त्वयामास लक्ष्मणः प्रियबान्धवः।<br>
बहुप्रकारं धर्मंज्ञः प्रश्रितं प्रश्रिताञ्जलिः ॥३१॥</strong></p>
<p><strong>अनादृत्य तु तद्वाक्यं लक्ष्मणोष्ठपुटाच्च्युतम्।<br>
अपश्यंस्तां प्रियां सीतां प्राक्रोशत्स पुनः पुनः ॥३२॥</strong></p>
<p><strong>इति श्रीमदारण्यकाण्डे एकषष्टितमसर्गः ॥</strong></p>
<p><strong>—————</strong></p>
<p><strong>॥ द्विषष्टितमस्सर्गः ॥</strong></p>
<p><strong>सीतामपश्यन्धर्मात्मा कामोपहतचेतनः।<br>
विललाप महाबाहू रामः कमललोचनः ॥१॥</strong></p>
<p><strong>पश्यन्निव च तां सीतामपश्यन्मदनार्दितः।<br>
उवाच राघवो वाक्यं विलापाश्रयदुर्वचम् ॥२॥</strong></p>
<p><strong>त्वमशोकस्य शाखाभिः पुष्पप्रियतया प्रिये!<br>
आवृणोषि शरीरं ते मम शोकविवर्धनी ॥३॥</strong></p>
<p><strong>कदलीकाण्डसदृशौ कदल्या संवृतावुभौ।<br>
ऊरू पश्यामि ते देवि! नासि शक्ता निगूहितुम् ॥४॥</strong></p>
<p><strong>कर्णिकारवनं भद्रे! हसन्ती देवि! सेवसे।<br>
अलं ते परिहासेन मम बाधावहेन वै ॥५॥</strong></p>
<p><strong>परिहासेन किं सीते! परिश्रान्तस्य मे प्रिये!।<br>
अयं स परिहासोऽपि साधु देवि! न रोचते ॥६॥</strong></p>
<p><strong>विशेषेणाश्रमस्थाने हासोऽयं न प्रशस्यते।<br>
अवगच्छामि ते शीलं परिहासप्रियं प्रिये! ॥७॥</strong></p>
<p><strong>आगच्छ त्वं विशालाक्षि! शून्योऽयमुटजस्तव।”<br>
“सुव्यक्तं राक्षसैस्सीता भक्षिता वा हृताऽपि वा ॥८॥</strong></p>
<p><strong>न हि सा विलपन्तं मामुपसंप्रैति लक्ष्मण!।<br>
एतानि मृगयूथानि साश्रुनेत्राणि लक्ष्मण! ॥९॥</strong></p>
<p><strong>शंसन्तीव हि वैदेहीं भक्षितां रजनीचरैः।”<br>
“हा ममार्ये! क्वयातासि हा साध्वि! वरवर्णिनि! ॥१०॥</strong></p>
<p><strong>हासकामा त्वया देवी कैकेयी सा भविष्यति।”<br>
सीतया सह निर्यातो विना सीतामुपागतः ॥११॥</strong></p>
<p><strong>कथं नाम प्रवेक्ष्यामि शून्यमन्तःपुरं पुनः।<br>
‘निर्वीर्य’इति लोको मां ‘निर्दय’श्चेति वक्ष्यति ॥१२॥</strong></p>
<p><strong>कातरत्वं प्रकाशं हि सीतापनयनेन मे।<br>
निवृत्तवनवासश्च जनकं मिथिलाधिपम् ॥१३॥</strong></p>
<p><strong>कुशलं परिपृच्छन्तं कथं शक्ष्ये निरीक्षितुम्।<br>
विदेहराजो नूनं मां दृष्ट्वा विरहितं तया ॥१४॥</strong></p>
<p><strong>सुतास्नेहेन संतप्तो मोहस्य वशमेष्यति।<br>
अथवा न गमिष्यामि पुरीं भरतपालिताम् ॥१५॥</strong></p>
<p><strong>स्वर्गोऽपि सीतया हीनश्शून्य एव मतो मम।<br>
मामिहोत्सृज्य हि वने गच्छायोध्यां पुरीं शुभाम् ॥१६॥</strong></p>
<p><strong>न त्वहं तां विना सीतां जीवेयं हि कथंचन।<br>
गाढमालिष्य भरतो वाच्यो मद्वचनात्त्वया ॥१७॥</strong></p>
<p><strong>‘अनुज्ञातोऽसि रामेण पाल&rsquo; येति वसुन्धराम्।<br>
अम्बा च मम कैकेयी सुमित्रा च त्वया विभो! ॥१८॥</strong></p>
<p><strong>कौसल्या च यथान्यायमभिवाद्या ममाऽऽज्ञया।<br>
रक्षणीया प्रयत्नेन भवता सूक्तकारिणा ॥१९॥</strong></p>
<p><strong>सीतायाश्च विनाशोऽयं मम चामित्रकर्शन!।<br>
विस्तरेण जनन्या मे विनिवेद्यस्त्वया भवेत् ॥२०॥”</strong></p>
<p><strong>इति विलपति राघवे सुदीने वनमुपगम्य तया विना सुकेश्या।<br>
भयविकलमुखस्तु लक्ष्मणोऽपि व्यथितमना भृशमातुरो बभूव ॥</strong></p>
<p><strong>इति श्रीमदारण्यकाण्डे द्विषष्टितमस्सर्गः ॥</strong></p>
<p><strong>—————</strong></p>
<p><strong>॥ त्रिषष्टितमस्सर्गः॥</strong></p>
<p><strong>स राजपुत्रः प्रियया विहीनः कामेन शोकेन च पीड्यमानः।<br>
विषादयन्भ्रातरमार्तरूपो भूयो विषादं प्रविवेश तीव्रम् ॥१॥</strong></p>
<p><strong>स लक्ष्मणं शोकवशाभिपन्नं शोके निमग्नो विपुले तु रामः।<br>
उवाच वाक्यं व्यसनानुरूपमुष्णं विनिश्वस्य रुदंत्सशोकम् ॥२॥</strong></p>
<p><strong>“न मद्विधोदुष्कृतकर्मकारी मन्ये द्वितीयोऽस्ति वसुन्धरायाम्।<br>
शोकेन शोको हि परंपराया मा मेति भिन्दन्हृदयं मनश्च ॥३॥</strong></p>
<p><strong>पूर्व मया नूनमभीप्सितानि पापानि कर्माण्यसत्कृतानि।<br>
तत्रायमद्यापतितो विपाको दुःखेन दुःखं यदहं विशामि ॥४॥</strong></p>
<p><strong>राज्यप्रणाशस्स्वजनैर्वियोगः पितुर्विनाशो जननीवियोगः।<br>
सर्वाणि मे लक्ष्मण! शोकवेगमापूरयन्ति प्रविचिन्तितानि ॥५॥</strong></p>
<p><strong>सर्वं तु दुःखं मम लक्ष्मणेदं शान्तं शरीरे वनमेत्य शून्यम्।<br>
सीतावियोगात्पुनरप्युदीर्णं काष्ठैरिवाग्निस्सहसा प्रदीप्तः ॥६॥</strong></p>
<p><strong>सा नूनमार्या मम राक्षसेन बलाद्धृता खं समुपेत्य भीरुः।<br>
अपस्वरं सस्वरविप्रलापा भयेन विक्रन्दितवत्यभीक्ष्णम् ॥७॥</strong></p>
<p><strong>तौ लोहितस्य प्रियदर्शनस्य सदोचितावुत्तमचन्दनस्य।<br>
वृत्तौ स्तनौ शोणितपङ्कदिग्धौनूनं प्रियाया मम नाभिभातः ॥८॥</strong></p>
<p><strong>तत् श्लक्ष्णसुव्यक्तमृदुप्रवालं तस्या मुखं कुञ्चितकेशभारम्।<br>
रक्षोवशं नूनमुपागताया न भ्राजते राहुमुखे यथेन्दुः ॥९॥</strong></p>
<p><strong>तां हारपाशस्य सदोचिताया ग्रीवां प्रियाया मम सुव्रतायाः।<br>
रक्षांसि नूनं परिपीतवन्ति विभिद्य शून्ये रुधिराशनानि ॥१०॥</strong></p>
<p><strong>मया विहीना विजने वने या रक्षोभिराहृत्य विकृष्यमाणा।<br>
नूनं विनादं कुररीव दीना सा मुक्तवत्यायतकान्तनेत्रा ॥११॥</strong></p>
<p><strong>अस्मिन्मया सार्धमुदारशीला शिलातले पूर्वमुपोपविष्टा।<br>
कान्तस्मिता लक्ष्मण! जातहासा त्वामाह सीता बहुवाक्यजातम् ॥१२॥</strong></p>
<p><strong>गोदावरीयं सरितां वरिष्ठा प्रिया प्रियाया मम नित्यकालम्।<br>
अप्यत्रगच्छेदिति चिन्तयामि नैकाकिनी याति हि सा कदाचित् ॥१३॥</strong></p>
<p><strong>पद्मानना पद्मविशालनेत्रा पद्मानि वाऽऽनेतुमभिप्रयाता।<br>
तदप्ययुक्तं न हि सा कदाचिन्मया विना गच्छति पङ्कजानि ॥१४॥</strong></p>
<p><strong>कामं त्विदं पुष्पितवृक्षषण्डं नानाविधैः पक्षिगणैरुपेतम्।<br>
वनं प्रयाता नु तदप्ययुक्तमेकाकिनी साऽतिबिभेति भीरुः ॥१५॥”</strong></p>
<p><strong>आदित्य! भो लोककृताकृतज्ञ! लोकस्य सत्यानृतकर्मसाक्षिन्!।<br>
मम प्रिया सा क्वगता हृता वा शंसस्व मे शोकवशस्य सत्यम् ॥१६॥”</strong></p>
<p><strong>“लोकेषु सर्वेषु च नास्ति किंचिद्यत्ते न नित्यं विदितं भवेत्तत्।<br>
शंसस्व वायो! कुलशालिनीं तां हृता मृता वा पथि वर्तते वा ॥१७॥”</strong></p>
<p><strong>इतीव तं शोकविधेयदेहं रामं विसंज्ञं विलपन्तमेवम्।<br>
उवाच सौमित्रिरदीनसत्त्वो न्याये स्थितं कालयुतं च वाक्यम् ॥१८॥</strong></p>
<p><strong>शोकं विमुञ्चार्य! धृतिं भजस्व सोत्साहता चास्तु विमार्गणेऽस्याः।<br>
उत्साहवन्तो हि नरा न लोके सीदन्ति कर्मस्वतिदुष्करेषु ॥१९॥”</strong></p>
<p><strong>इतीव सौमित्रिमुदग्रपौरुषं ब्रुवन्तमार्तो रघुवंशवर्धनः।<br>
न चिन्तयामास धृतिं विमुक्तवान्पुनश्च दुःखं महदभ्युपागमत् ॥२०॥</strong></p>
<p><strong>इति श्रीमदारण्यकाण्डे त्रिषष्टितमस्सर्गः ॥</strong></p>
<p><strong>—————</strong></p>
<p><strong>॥ चतुष्षष्टितमस्सर्गः ॥</strong></p>
<p><strong>स दीनो दीनया वाचा लक्ष्मणं वाक्यमब्रवीत्।<br>
“शीघ्रं लक्ष्मण! जानीहि गत्वा गोदावरीं नदीम् ॥१॥</strong></p>
<p><strong>अपि गोदावरीं सीता पद्मान्यानयितुं गता।”<br>
एवमुक्तस्तु रामेण लक्ष्मणः परवीरहा ॥२॥</strong></p>
<p><strong>नदीं गोदावरी रम्यां जगाम लघुविक्रमः।<br>
तां लक्ष्मणस्तीर्थवती विचित्वा राममब्रवीत् ॥३॥</strong></p>
<p><strong>“नैनां पश्यामि तीर्थेषु क्रोशतो न शृणोति मे।<br>
कं नु सा देशमापन्ना वैदेही क्लेशनाशिनीं ॥४॥</strong></p>
<p><strong>न ह्यहं वेद तं देशं यत्र सा जनकात्मजा।”<br>
लक्ष्मणस्य वचश्श्रुत्वा दीनस्सन्तापमोहितः ॥५॥</strong></p>
<p><strong>रामस्समभिचक्राम स्वयं गोदावरीं नदीम्।<br>
स तामुपस्थितो रामः ‘क्व सी’तेत्येवमब्रवीत् ॥६॥</strong></p>
<p><strong>भूतानि ‘राक्षसेन्द्रेण वधार्हेण हृता’मिति।<br>
न तां शशंसू रामाय तथा गोदावरी नदी ॥७॥</strong></p>
<p><strong>ततः प्रचोदिता भूतै ‘श्शंसास्मत्तां प्रिया’ मिति।<br>
न तु साऽभ्यवदत्सीतां पृष्टा रामेण शोचता ॥८॥</strong></p>
<p><strong>रावणस्य च तद्रूपं कर्माणि च दुरात्मनः।<br>
ध्यात्वा भयात्तु वैदेहीं सा नदी न शशंस ताम् ॥९॥</strong></p>
<p><strong>निराशस्तु तया नद्या सीताया दर्शने कृतः।<br>
उवाच रामः सौमित्रिं सीताऽदर्शनकर्शितः ॥१०॥</strong></p>
<p><strong>“एषा गोदावरी सौम्य! किंचिन्न प्रतिभाषते।<br>
किन्नु लक्ष्मण! वक्ष्यामि समेत्य जनकं वचः ॥११॥</strong></p>
<p><strong>मातरं चैव वैदेह्या विना तामहमप्रियम्।<br>
या मे राज्यविहीनस्य वने वन्येन जीवतः ॥१२॥</strong></p>
<p><strong>सर्व व्यपनयेच्छोकं वैदेही क्वनु सा गता।<br>
ज्ञातिपक्षविहीनस्य राजपुत्रीमपश्यतः ॥१३॥</strong></p>
<p><strong>मन्ये दीर्घा भविष्यन्ति रात्रयो मम जाग्रतः<br>
मन्दाकिनीं जनस्थानमिमं प्रस्रवणं गिरिम् ॥१४॥</strong></p>
<p><strong>सर्वाण्यनुचरिष्यामि यदि सीता हि दृश्यते।<br>
एते मृगा महावीर्या मामीक्षन्ते मुहुर्मुहुः ॥१५॥</strong></p>
<p><strong>वक्तुकामा इव हि मे इङ्गितान्युपलक्षये।”<br>
तांस्तु दृष्ट्वा नरव्याघ्रो राघवः प्रत्युवाच ह ॥१६॥</strong></p>
<p><strong>‘क्व सी&rsquo; तेति निरीक्षन्वै बाष्पसंरुद्धया दृशा।<br>
एवमुक्ता नरेंद्रेण ते मृगास्सहसोत्थिताः ॥१७॥</strong></p>
<p><strong>दक्षिणाभिमुखास्सर्वे दर्शयन्तो नसस्स्थलम्।<br>
मैथिली ह्रियमाणा सा दिशं यामन्वपद्यत ॥१८॥</strong></p>
<p><strong>तेन मार्गेण धावन्तो निरीक्षन्ते नराधिपम्।<br>
येन मार्गं च भूमिं च निरीक्षन्ते स्म ते मृगाः ॥१९॥</strong></p>
<p><strong>पुनश्च मार्गमिच्छन्ति लक्ष्मणेनोपलक्षिताः।<br>
तेषां वचनसर्वस्वं लक्षयामास चेङ्गितम् ॥२०॥</strong></p>
<p><strong>उवाच लक्ष्मणो ज्येष्ठं धीमान्भ्रातरमार्तवत्।<br>
“क्व सीतेति त्वया पृष्टा यथेमे सहसोत्थिताः ॥२१॥</strong></p>
<p><strong>दर्शयन्ति क्षितिं चैव दक्षिणां च दिशं मृगाः।<br>
साधु गच्छावहै देव! दिशमेतां हि नैर्ऋतीम् ॥२२॥</strong></p>
<p><strong>यदि स्यादागमः कश्चिदार्या वा साऽथ लक्ष्यते।”<br>
‘बाढ’मित्येव काकुत्स्थः प्रस्थितो दक्षिणां दिशम् ॥२३॥</strong></p>
<p><strong>लक्ष्मणानुगतश्श्रीमान्वीक्षमाणो वसुन्धराम्।<br>
एवं संभाषमाणौ तावन्योन्यं भ्रातरावुभौ ॥२४॥</strong></p>
<p><strong>वसुन्धरायां पतितं पुष्पमार्गमपश्यताम्।<br>
तां पुष्पवृष्टिं पतितां दृष्ट्वा रामो महीतले ॥२५॥</strong></p>
<p><strong>उवाच लक्ष्मणं वीरो दुःखितो दुःखितं वचः।<br>
अभिजानामि पुष्पाणि तानीमानाह लक्ष्मण ॥२६॥</strong></p>
<p><strong>पिनद्धानि हि वैदेह्या मया दत्तानि कानने।<br>
मन्ये सूर्यश्च वायुश्च मेदिनी च यशस्विनी ॥२७॥</strong></p>
<p><strong>अभिरक्षन्ति पुष्पाणि प्रकुर्वन्तो मम प्रियम्।”<br>
एवमुक्त्वा महाबाहुं लक्ष्मणं पुरुषर्षभः ॥२८॥</strong></p>
<p><strong>उवाच रामो धर्मात्मा गिरिं प्रस्रवणाकुलम्।<br>
“कञ्चित्क्षितिभृतां नाथ! दृष्टा सर्वाङ्गसुन्दरी! ॥२९॥</strong></p>
<p><strong>रामा रम्ये वनोद्देशे मया विरहिता त्वया।<br>
क्रुद्धोऽब्रवीद्गिरिं तत्र सिंहः क्षुद्रमृगं यथा ॥३०॥</strong></p>
<p><strong>“तां हेमवर्णां हेमाभां सीतां दर्शय पर्वत!।<br>
यावत्सानूनि सर्वाणि न ते विध्वंसयाम्यहम् ॥३१॥”</strong></p>
<p><strong>एवमुक्तस्तु रामेण पर्वतो मैथिलीं प्रति।<br>
शंसन्निव ततस्सीतां नादर्शयत राघवे ॥३२॥</strong></p>
<p><strong>ततो दाशरथी राम उवाच च शिलोच्चयम्।<br>
मम बाणाग्निनिर्दग्धो भस्मीभूतो भविष्यसि ॥३३॥</strong></p>
<p><strong>असेव्यस्सन्ततं चैव निस्तृणद्रुमपल्लवः।<br>
इमां वा सरितं चाद्य शोषयिष्यामि लक्ष्मण! ॥३४॥</strong></p>
<p><strong>यदि नाख्याति मे सीतामार्यांचन्द्रनिभाननाम्।”<br>
एवं स रुषितो रामो दिधक्षन्निव चक्षुषा ॥३५॥</strong></p>
<p><strong>ददर्श भूमौ निष्क्रान्तं राक्षसस्य पदं महत्।<br>
त्रस्ताया रामकाङ्क्षिण्याः प्रधावन्त्या इतस्ततः ॥३६॥</strong></p>
<p><strong>राक्षसेनानुवृत्ताया मैथिल्याश्च पदान्यथ।<br>
स समीक्ष्य परिक्रान्तं सीताया राक्षसस्य च ॥३७॥</strong></p>
<p><strong>भग्नं धनुश्च तूणी च विकीर्णं बहुधा रथम्।<br>
संभ्रान्तहृदयो रामश्शशंस भ्रातरं प्रियम् ॥३८॥</strong></p>
<p><strong>“पश्य लक्ष्मण! वैदेह्याश्शीर्णाः कनकबिन्दवः।<br>
भूषणानां हि सौमित्रे! माल्यानि विविधानि च ॥३९॥</strong></p>
<p><strong>तप्तबिन्दुनिकाशैश्च चित्रैः क्षतजबिन्दुभिः।<br>
आवृतं पश्य सौमित्रे! सर्वतो धरणीतलम् ॥४०॥</strong></p>
<p><strong>मन्ये लक्ष्मण! वैदेही राक्षसैः कामरूपिभिः।<br>
भित्वा भित्वा विभक्ता वा भक्षिता वा भविष्यति ॥४१॥</strong></p>
<p><strong>तस्या निमित्तं वैदेह्या द्वयोर्विवदमानयोः।<br>
बभूव युद्धं सौमित्रे! घोरं राक्षसयोरिह ॥४२॥</strong></p>
<p><strong>मुक्तामणिमयं चेदं तपनीयविभूषितम्।<br>
धरण्यां पतितं सौम्य! कस्य भग्नं महद्धनुः ॥४३॥</strong></p>
<p><strong>[राक्षसानामिदं वत्स! सुराणामथवापि वा।]<br>
तरुणादित्यसङ्काशं वैडूर्यगुलिकाचितम् ॥४४॥</strong></p>
<p><strong>विशीर्णं पतितं भूमौ कवचं तस्य काञ्चनम्।<br>
छत्रं शतशलाकं च दिव्यमाल्योपशोभितम् ॥४५॥</strong></p>
<p><strong>भग्नदण्डमिदं कस्य भूमौ सम्यङ्निपातितम्।<br>
काञ्चनोरश्छदाश्चेमे पिशाचवदनाः खराः ॥४६॥</strong></p>
<p><strong>भीमरूपा महाकायाः कस्य वा निहता रणे।<br>
दीप्तपावकसंकाशो द्युतिमांत्समरध्वजः ॥४७॥</strong></p>
<p><strong>अपविद्धश्च भग्नश्चकस्य साङ्ग्रामिको रथः।<br>
रथाक्षमात्रा विशिखास्तपनीय विभूषणाः ॥४८॥</strong></p>
<p><strong>कस्येमेऽभिहता बाणाः प्रकीर्णा घोरकर्मणः।<br>
[राक्षसानामिमौ वत्स! सुराणामथवाद्भुतौ ॥४९॥]</strong></p>
<p><strong>शरावरौ शरैः पूर्णौ विध्वस्तौ पश्य लक्ष्मण!।<br>
प्रतोदामीशुहस्तो वै कस्यायं सारथिर्हतः ॥५०॥</strong></p>
<p><strong>[सारथिं हतवान्को वा महाबलपराक्रमः।]<br>
कस्येमौ पुरुषव्याघ्र! शयाते निहतौ युधि ॥५१॥</strong></p>
<p><strong>चामरग्राहिणौ सौम्य! सोष्णीषमणिकुण्डलौ।<br>
पदवी पुरुषस्यैषा व्यक्तं कस्यापि रक्षसः ॥५२॥</strong></p>
<p><strong>वैरं शतगुणं पश्य ममेदं जीवितान्तकम्।<br>
सुघोरहृदयैस्सौम्य! राक्षसैः कामरूपिभिः ॥५३॥</strong></p>
<p><strong>हृता मृतां वा सीता सा भक्षिता वा तपस्विनी।<br>
न धर्मस्त्रायते सीतां ह्रियमाणां महावने ॥५४॥</strong></p>
<p>भक्षितायां हि वैदेह्यां हृतायामपि लक्ष्मण!।<br>
के हि लोके प्रियं कर्तुं शक्तास्सौम्य! ममेश्वराः ॥५५॥</p>
<p>कर्तारमपि लोकानां शूरं करुणवेदिनम्।<br>
अज्ञानादवमन्येरंत्सर्वभूतानि लक्ष्मण! ॥५६॥</p>
<p>मृदुं लोकहिते युक्तं दान्तं करुणवेदिनम्।<br>
‘निर्वीर्य’इति मन्यन्ते नूनं मां त्रिदशेश्वराः ॥५७॥</p>
<p>मां प्राप्य हि गुणो दोषस्संवृत्तः पश्य लक्ष्मण!।<br>
अद्यैव सर्वभूतानां रक्षसामभवाय च ॥५८॥</p>
<p>संहृत्यैव शशिज्योत्स्नां महांत्सूर्य इवोदितः।<br>
संहृत्यैव गुणांत्सर्वान्मम तेजः प्रकाशते ॥५९॥</p>
<p>नैव यक्षा न गन्धर्वा न पिशाचा न राक्षसाः।<br>
किन्नरा वा मनुष्या वा सुखं प्राप्स्यन्ति लक्ष्मण! ॥६०॥</p>
<p>ममास्त्रबाणसंपूर्णमाकाशं पश्य लक्ष्मण!।<br>
निस्संपातं करिष्यामि ह्यद्य त्रैलोक्यचारिणाम् ॥६१॥</p>
<p>सन्निरुद्धग्रहगणमावारितनिशाकरम्।<br>
विप्रणष्टानलमरुद्भास्करद्युतिसंवृतम् ॥६२॥</p>
<p>विनिर्मथितशैलाग्रंशुष्यमाणजलाशयम्।<br>
ध्वस्तद्रुमलतागुल्मं विप्रणाशितसागरम् ॥६३॥</p>
<p>त्रैलोक्यं तु करिष्यामि संयुक्तं कालकर्मणा।<br>
न तां कुशलिनी सीतां प्रदास्यन्ति ममेश्वराः ॥६४॥</p>
<p>अस्मिन्मुहूर्ते सौमित्रे! मम द्रक्ष्ययन्ति विक्रमम्।<br>
नाकाशमुत्पतिष्यन्ति सर्वभूतानि लक्ष्मण! ॥६५॥</p>
<p><strong>मम चापगुणोन्मुक्तैर्बाणजालैर्निरन्तरम्।<br>
अर्दितं मम नाराचैर्ध्वस्तभ्रान्तमृगद्विजम् ॥६६॥</strong></p>
<p><strong>समाकुलममर्यादं जगत्पश्याद्य लक्ष्मण!।<br>
आकर्णपूर्णैरिषुभिर्जीवलोकं दुरावरैः ॥६७॥</strong></p>
<p><strong>करिष्ये मैथिलीहेतोरपिशाचमराक्षसम्।<br>
मम रोषप्रयुक्तानां सायकानां बलं सुराः ॥६८॥</strong></p>
<p><strong>द्रक्ष्यन्त्यद्य विमुक्तानामतिदूरातिगामिनाम्।<br>
नैव देवा न दैतेया न पिशाचा न राक्षसाः ॥६९॥</strong></p>
<p><strong>भविष्यन्ति मम क्रोधात्त्रैलोक्ये विप्रणाशिते।<br>
देवदानवयक्षाणां लोका ये रक्षसामपि ॥७०॥</strong></p>
<p><strong>बहुधा न भविष्यन्ति बाणौघैश्शकलीकृताः।<br>
निर्मर्यादानिमान्लोकान्करिष्याम्यद्य सायकैः ॥७१॥</strong></p>
<p><strong>हृतां मृतां वा सौमित्रे ! न दास्यन्ति ममेश्वराः।<br>
तथारूपां हि वैदेहीं न दास्यन्ति यदि प्रियाम् ॥७२॥</strong></p>
<p><strong>नाशयामि जगत्सर्वं त्रैलोक्यं सचराचरम्।”<br>
यावद्दर्शनमस्या वै तावद्धक्ष्यामि सायकैः ॥७३॥</strong></p>
<p><strong>इत्युक्त्वा रोषताम्राक्षः [स्फुरमाणोष्ठसम्पुटः।<br>
वल्कलाजिनमाबद्ध्य जटाभारमबन्धयत् ॥७४॥</strong></p>
<p><strong>त्रिपुरं जघ्नुषः पूर्वं रुद्रस्येव बभौ तनुः।<br>
लक्ष्मणादपि चादाय] रामो निष्पीड्य कार्मुकम् ॥७५॥</strong></p>
<p><strong>शरमादाय संदीप्तं घोरमाशीविषोपमम्।<br>
सन्धाय धनुषि श्रीमान्रामः परपुरञ्जयः ॥७६॥</strong></p>
<p><strong>युगान्ताग्निरिव क्रुद्ध इदं वचनमब्रवीत्।<br>
“यथा जरा यथा मृत्युर्यथा कालो यथा विधिः ॥७७॥</strong></p>
<p><strong>नित्यं न प्रतिहन्यन्ते सर्वभूतेषु लक्ष्मण!।<br>
तथाऽहं क्रोधसंयुक्तो न निवार्योऽस्मि सर्वथा ॥७८॥</strong></p>
<p><strong>पुरेव मे चारुदतीमनिन्दितां दिशन्ति सीतां यदि नाद्य मैथिलीम्।<br>
सदेवगन्धर्वमनुष्यपन्नगं जगत्सशैलं परिवर्तयाम्यहम् ॥७९॥”</strong></p>
<p><strong>इति श्रीमदारण्यकाण्डे चतुष्षष्टितमस्सर्गः ॥</strong></p>
<p>&lt;MISSING_FIG href=&rdquo;../books_images/U-IMG-1708329107Screenshot2023-11-25183343.png&rdquo;/&gt;</p>
<p><strong>॥ पञ्चषष्टितमस्सर्गः ॥</strong></p>
<p><strong>तप्यमानं तथा रामं सीताहरणकर्शितम्।<br>
लोकानामभवे युक्तं सांवर्तिकमिवानलम् ॥१॥</strong></p>
<p><strong>वीक्षमाणं धनुस्सज्यं निःश्वसन्तं पुनः पुनः।<br>
दग्धुकामं जगत्सर्व युगान्ते तु यथा हरम् ॥२॥</strong></p>
<p><strong>अदृष्टपूर्वं संक्रुद्धं दृष्ट्वा रामं तु लक्ष्मणः।<br>
अब्रवीत्प्राञ्जलिर्वाक्यं मुखेन परिशुष्यता ॥३॥</strong></p>
<p><strong>“पुरा भूत्वा मृदुर्दान्तस्सर्वभूतहिते रतः।<br>
न क्रोधवशमापन्नः प्रकृतिं हातुमर्हसि ॥४॥</strong></p>
<p><strong>चन्द्रे लक्ष्मीः प्रभा सूर्ये गतिर्वायौ भुवि क्षमा।<br>
एतच्च नियतं सर्वं त्वयि चानुत्तमं यशः ॥५॥</strong></p>
<p><strong>एकस्य नापराधेन लोकान् हन्तुं त्वमर्हसि।<br>
न तु जानामि कस्यायं भग्नस्साङ्ग्रामिको रथः ॥६॥</strong></p>
<p><strong>केन वा कस्य वा हेतोस्सायुधस्सपरिच्छदः।<br>
खुरनेमिक्षतश्चायंसिक्तोरुधिरबिन्दुभिः ॥७॥</strong></p>
<p><strong>देशो निर्वृत्तसङ्ग्रामस्सुघोरः पार्थिवात्मज!।<br>
एकस्य तु विमर्दोयं न द्वयोर्वदतां वर! ॥८॥</strong></p>
<p><strong>नहि वृत्तं हि पश्यामि बलस्य महतः पदम्।<br>
नैकस्य तु कृते लोकान्विनाशयितुमर्हसि ॥९॥</strong></p>
<p><strong>युक्तदण्डा हि मृदवः प्रशान्ता वसुधाधिपाः।<br>
सदा त्वं सर्वभूतानां शरण्यः परमागतिः ॥१०॥</strong></p>
<p><strong>कोनु दारप्रणाशं ते साधु मन्येत राघव!।<br>
सरितस्सागराश्शैला देवगन्धर्वदानवाः ॥११॥</strong></p>
<p><strong>नालं ते विप्रियं कर्तुं दीक्षितस्येव साधवः।<br>
येन राजन्! हृता सीता तमन्वेषितुमर्हसि ॥१२॥</strong></p>
<p><strong>मद्द्वितीयो धनुष्पाणिस्सहायैः परमर्षिभिः।<br>
समुद्रं च विचेष्यामः पर्वतांश्च वनानि च ॥१३॥</strong></p>
<p><strong>गुहाश्च विविधा घोराः नदीः पद्मवनानि च।<br>
देवगन्धर्वलोकांश्च विचेष्यामस्समाहिताः ॥१४॥</strong></p>
<p><strong>यावन्नाधिगमिष्यामस्तव भार्यापहारिणम्।<br>
नचेत्साम्रा प्रदास्यन्ति पत्नीं ते त्रिदशेश्वराः ॥१५॥</strong></p>
<p><strong>कोसलेन्द्र! ततः पश्चात्प्राप्तकालं करिष्यसि।<br>
शीलेन साम्नाविनयेन सीतां नयेन न प्राप्स्यसि चेन्नरेन्द्र!।</strong></p>
<p><strong>ततस्समुत्पादय हेमपुङ्खैर्महेन्द्रवज्रप्रतिमैश्शरौघैः ॥”</strong></p>
<p><strong>इति श्रीमदारण्यकाण्डे पञ्चषष्टितमस्सर्गः ॥</strong></p>
<p><strong>—————</strong></p>
<p><strong>॥ षट्षष्टितमस्सर्गः ॥</strong></p>
<p><strong>तं तथा शोकसंतप्तं विलपन्त मनाथवत्।<br>
मोहेन महताऽऽविष्टं परिद्यूनमचेतनम् ॥१॥</strong></p>
<p><strong>ततस्सौमित्रिराश्वास्य मुहूर्तादिव लक्ष्मणः।<br>
रामं संबोधयामास चरणौ चाभिपीडयन् ॥२</strong></p>
<p><strong>महता तपसा राम! महता चापि कर्मणा।<br>
राज्ञा दशरथेनासि लब्धोऽमृतमिवामरैः ॥३॥</strong></p>
<p><strong>तव चैष गुणैर्बद्धस्त्वद्वियोगान्महीपतिः।<br>
राजा देवत्वमापन्नो भरतस्य यथाश्रुतम् ॥४॥</strong></p>
<p><strong>यदि दुःखमिदं प्राप्तं काकुत्स्थ ! न सहिष्यसे।<br>
प्राकृतश्चाल्पसत्त्वश्च इतरः कस्सहिष्यति ॥५॥</strong></p>
<p><strong>दुःखितो हि भवान्लोकांस्तेजसा यदि धक्ष्यते।<br>
आर्ताः प्रजा नरव्याघ्र! क्वनु यास्यन्ति निर्वृतिम् ॥६॥</strong></p>
<p><strong>लोकस्वभाव एवैष ययातिर्नहुषात्मजः।<br>
गतश्शक्रेण सालोक्य मनयस्तं समस्पृशत् ॥७॥</strong></p>
<p><strong>महर्षिर्योवसिष्ठस्तु यःपितुर्नः पुरोहितः।<br>
अह्ना पुत्रशतं जज्ञे तथैवास्य पुनर्हतम् ॥८॥</strong></p>
<p><strong>याचेयं जगतां माता देवी लोकनमस्कृता।<br>
अस्याश्च चलनं भूमेर्हश्यते सत्यसंश्रव! ॥९॥</strong></p>
<p><strong>यौ धर्मौजगतां नेत्रौ यत्र सर्वं प्रतिष्ठितम्।<br>
आदित्यचन्द्रौ ग्रहणमभ्युपेतौ महाबलौ ॥१०॥</strong></p>
<p><strong>सुमहान्त्यपि भूतानि देवाश्चपुरुषर्षभ!।<br>
न दैवस्य प्रमुञ्चन्ति सर्वभूतादिदेहिनः ॥११॥</strong></p>
<p><strong>शक्रादिष्वपि देवेषु वर्तमानौ नयानयौ।<br>
श्रूयते नरशार्दूल! न त्वं शोचितुमर्हसि ॥१२॥</strong></p>
<p><strong>नष्टायामपि वैदेह्यां हृतायामपि चानघ!।<br>
शोचितुं नार्हसे वीर! यथाऽन्यः प्राकृतस्तथा ॥१३॥</strong></p>
<p><strong>त्वद्विधा न हि शोचन्ति सततं सत्यदर्शिनः।<br>
सुमहत्स्वपि कृच्छ्रेषु रामानिर्विण्णदर्शनाः ॥१४॥</strong></p>
<p><strong>तत्त्वतो हि नरश्रेष्ठ! बुद्ध्या समनुचिन्तय।<br>
बुद्ध्या युक्ता महाप्राज्ञा विजानन्ति शुभाशुभे ॥१५॥</strong></p>
<p><strong>अदृष्टगुणदोषाणामधृतानां तु कर्मणाम्।<br>
नान्तरेण क्रियां तेषां फलमिष्टं प्रवर्तते ॥१६॥</strong></p>
<p><strong>त्वमेव हि पुरा राम! मामेवं बहुशोऽन्वशाः।<br>
अनुशिष्याद्धि को नु त्वामपि साक्षाद्बृहस्पतिः ॥१७॥</strong></p>
<p><strong>बुद्धिश्च ते महाप्राज्ञ! देवैरपि दुरन्वया।<br>
शोकेनाभिप्रसुप्तं ते ज्ञानं सम्बोधयाम्यहम् ॥१८॥</strong></p>
<p><strong>दिव्यं च मानुषं च त्वमात्मनश्च पराक्रमम्।<br>
इक्ष्वाकुवृषभावेक्ष्य यतस्व द्विषतां वधे ॥१९॥</strong></p>
<p><strong>किं ते सर्वविनाशेन कृतेन पुरुषर्षभ!।<br>
तमेव त्वं रिपुं पापं विज्ञायोद्धर्तुमर्हसि ॥२०॥</strong></p>
<p><strong>इति श्रीमदारण्यकाण्डे षट्षष्टितमस्सर्गः ॥</strong></p>
<p><strong>—————</strong></p>
<p><strong>॥ सप्तषष्टितमस्सर्गः ॥</strong></p>
<p><strong>पूर्वजोऽप्युक्तमात्रस्तु लक्ष्मणेन सुभाषितम्।<br>
सारग्राही महासारं प्रतिजग्राह राघवः ॥१॥</strong></p>
<p><strong>सन्निगृह्य महाबाहुः प्रवृत्तं कोपमात्मनः।<br>
अवष्टभ्य धनुः क्षिप्रं रामो लक्ष्मणमब्रवीत् ॥२॥</strong></p>
<p><strong>“कि करिष्यावहे वत्स! क्ववागच्छाव लक्ष्मण!।<br>
केनोपायेन पश्येयं सीतामिति विचिन्तय ॥३॥”</strong></p>
<p><strong>तं तथा परितापार्तं लक्ष्मणो राममब्रवीत्।<br>
“इदमेव जनस्थानं त्वमन्वेषितुमर्हसि ॥४॥</strong></p>
<p><strong>राक्षसैबहुभिः कीर्णं नानाद्रुमलतायुतम्।<br>
सन्तीह गिरिदुर्गाणि निर्दराः कन्दराणि च ॥५॥</strong></p>
<p><strong>गुहाश्च विविधा घोरा नानामृगगणाकुलाः।<br>
आवासाः किन्नराणां च गन्धर्वभवनानि च ॥६॥</strong></p>
<p><strong>तानि युक्तो मया सार्धं त्वमन्वेषितुमर्हसि।<br>
त्वद्विधा बुद्धिसम्पन्ना महात्मानो नरर्षभ! ॥७॥</strong></p>
<p><strong>आपत्सु न प्रकम्पन्ते वायुवेगैरिवाचलाः।”<br>
इत्युक्तस्तद्वनं सर्वं विचचार सलक्ष्मणः ॥८॥</strong></p>
<p><strong>क्रुद्धो रामश्शरं घोरं संधाय धनुषि क्षुरम्।<br>
ततः पर्वतकूटाभं महाभागं द्विजोत्तमम् ॥९॥</strong></p>
<p><strong>ददर्श पतितं भूमौ क्षतजार्द्रं जटायुषम्।<br>
तं दृष्ट्वा गिरिशृङ्गाभं रामो लक्ष्मणमब्रवीत् ॥१०॥</strong></p>
<p><strong>“अनेन सीता वैदेही भक्षिता नात्र संशयः।<br>
गृध्ररूपमिदं रक्षो व्यक्तं भवति कानने ॥११॥</strong></p>
<p><strong>भक्षयित्वा विशालाक्षीमास्ते सीतां यथासुखम्।<br>
एनं वधिष्ये दीप्ताक्षैर्घोरैर्बाणैरजिह्मगैः ॥१२॥”</strong></p>
<p><strong>इत्युक्त्वाऽभ्यपतद्गृध्रंसंधाय धनुषि क्षुरम्।<br>
क्रुद्धो रामस्समुद्रान्तां कम्पयन्निव मेदिनीम् ॥१३॥</strong></p>
<p><strong>तं दीनं दीनया वाचा सफेनं रुधिरं वमन्।<br>
अभ्यभाषत पक्षी तु रामं दशरथात्मजम् ॥१४॥</strong></p>
<p><strong>[मां न मारय भद्रं ते म्रियमाणं स्वकर्मणा]।<br>
“यामोषधिमिवाऽप्युष्मन्नन्वेषसि महावने ॥१५॥</strong></p>
<p><strong>सा देवी मम च प्राणा रावणेनोभयं हृतम्।<br>
त्वया विरहिता देवी लक्ष्मणेन च राघव! ॥१६॥</strong></p>
<p><strong>ह्रियमाणा मया दृष्टा रावणेन बलीयसा।<br>
सीतामभ्यवपन्नोऽहं रावणञ्च रणे मया ॥१७॥</strong></p>
<p><strong>विध्वंसितरथश्चात्र पातितो धरणीतले।<br>
एतदस्य धनुर्भग्नमेतदस्य शरावरम् ॥१८॥</strong></p>
<p><strong>अयमस्य रथो राम! भग्नस्साङ्ग्रामिको मया।<br>
अयं तु सारथिस्तस्य मत्पक्षनिहतो युधि ॥१९॥</strong></p>
<p><strong>परिश्रान्तस्य मे पक्षौ च्छित्वा खड्गेन रावणः।<br>
सीतामादाय वैदेहीमुत्पपात विहायसम् ॥२०॥</strong></p>
<p><strong>रक्षसा निहतं पूर्वं न मां हन्तुं त्वमर्हसि।”<br>
रामस्तस्य तु विज्ञाय बाष्पपूर्णमुखस्तदा ॥२१॥</strong></p>
<p><strong>द्विगुणीकृततापार्तस्सीतासक्तां प्रियां कथाम्।<br>
[ श्रुत्वा जटायुषो वाक्यं रामस्सौमित्रिणा सह] ॥२२॥</strong></p>
<p><strong>गृध्रराजं परिष्वज्य परित्यज्य महद्धनुः।<br>
निपपातावशो भूमौ रुरोद सहलक्ष्मणः ॥२३॥</strong></p>
<p><strong>एकमेकायने दुर्गे निःश्वसन्तं कथंचन।<br>
समीक्ष्य दुःखिततरो रामस्सौमित्रिमब्रवीत् ॥२४॥</strong></p>
<p><strong>“राज्याद्भ्रंशो वने वासस्सीता नष्टा हतो द्विजः।<br>
ईदृशीयं ममालक्ष्मीर्निर्दहेदपि पावकम् ॥२५॥</strong></p>
<p><strong>संपूर्णमपि चेदद्य प्रविशेयं महोदधिम्।<br>
सोऽपि नूनं ममालक्ष्म्या विशुष्येत्सरितां पतिः ॥२६॥</strong></p>
<p><strong>नास्त्यभाग्यतरो लोके मत्तोऽस्मिंत्सचराचरे।<br>
येनेयं महती प्राप्ता मया व्यसनवागुरा ॥२७॥</strong></p>
<p><strong>अयं पितृवयस्यो मे गृध्रराजो जरान्वितः।<br>
शेते विनिहतो भूमौ मम भाग्यविपर्ययात् ॥२८॥</strong></p>
<p><strong>इत्येवमुक्त्वा बहुशो राघवस्सहलक्ष्मणः।<br>
जटायुषं च पस्पर्श पितृस्नेहं विदर्शयन् ॥२९॥</strong></p>
<p><strong>निकृत्तपक्षं रुधिरावसिक्तं स गृध्रराजं परिरभ्य रामः।<br>
‘क्व मैथिली प्राणसमा म’मेति विमुच्य वाचं निपपात भूमौ ॥३०॥</strong></p>
<p><strong>इति श्रीमदारण्यकाण्डे सप्तषष्टितमस्सर्गः ॥</strong></p>
<p><strong>—————</strong></p>
<p><strong>॥ अष्टषष्टितमस्सर्गः ॥</strong></p>
<p><strong>रामस्सम्प्रेक्ष्य तं गृधं भुवि रौद्रेण पातितम्।<br>
सौमित्रिं मित्रसंपन्नमिदं वचनमब्रवीत् ॥१॥</strong></p>
<p><strong>“ममायं नूनमर्थेषु यतमानो विहङ्गमः।<br>
राक्षसेन हतस्संख्ये प्राणांस्त्यक्ष्यति दुस्त्यजान् ॥२॥</strong></p>
<p><strong>अयमस्य शरीरेऽस्मिन्प्राणो लक्ष्मण! विद्यते।<br>
तथाहि स्वरहीनोऽयं विक्लबस्समुदीक्षते ॥३॥”</strong></p>
<p><strong>“जटायो! यदि शक्नोषि वाक्यं व्याहरितुं पुनः।<br>
सीतामाख्याहि भद्रं ते वधमाख्याहि चात्मनः ॥४॥</strong></p>
<p><strong>किंनिमित्तोऽहरत्सीतां रावणस्तस्य किं मया।<br>
अपराधं तु यं दृष्ट्वा रावणेन हृता प्रिया ॥५॥</strong></p>
<p><strong>कथं तच्चन्द्रसंकाशं मुखमासीन्मनोहरम्।<br>
सीतया कानि चोक्तानि तस्मिन्काले द्विजोत्तम! ॥६॥</strong></p>
<p><strong>कथंवीर्यः कथंरूपः किंकर्मा स च राक्षसः?।</strong></p>
<p>क्व</p>
<p><strong>चास्य भवनं तात! ब्रूहि मे परिपृच्छतः ॥७॥”</strong></p>
<p><strong>तमुद्वीक्ष्याथ दीनात्मा विलपन्तमनन्तरम्।<br>
चाचाऽतिसन्नया रामं जटायुरिदमब्रवीत् ॥८॥</strong></p>
<p><strong>“हता सा राक्षसेन्द्रेण रावणेन विहायसा।<br>
मायामास्थाय विपुलां वातदुर्दिनसंकुलाम् ॥९॥</strong></p>
<p><strong>परिश्रान्तस्य मे तात! पक्षौ छित्वा स राक्षसः।<br>
सीतामादाय वैदेहीं प्रयातो दक्षिणां दिशम् ॥१०॥</strong></p>
<p><strong>उपरुद्ध्यन्ति मे प्राणा दृष्टिर्भ्रमति राघव!।<br>
पश्यामि वृक्षांत्सौवर्णानुशीरकृतमूर्धजान् ॥११॥</strong></p>
<p><strong>येन यातो मुहूर्तेन सीतामादाय रावणः।<br>
विप्रणष्टं धनं क्षिप्रं तत्स्वामी प्रतिपद्यते ॥१२॥</strong></p>
<p><strong>विन्दो नाम मुहूर्तोऽयं स च काकुत्स्थ! नाबुधत्।<br>
त्वत्प्रियां जानकीं हत्वा रावणो राक्षसेश्वरः ॥१३॥</strong></p>
<p><strong>झषवद्बडिशं गृह्य क्षिप्रमेव विनश्यति।<br>
न च त्वया व्यथा कार्या जनकस्य सुतां प्रति ॥१४॥</strong></p>
<p><strong>वैदेह्या रंस्यतेक्षिप्रं हत्वा तं राक्षसं रणे।”<br>
असम्मूढस्य गृध्रस्य रामं प्रत्यनुभाषतः ॥१५॥</strong></p>
<p><strong>आस्यात्सुस्राव रुधिरं म्रियमाणस्य सामिषम्।<br>
पुत्रो विश्रवसस्साक्षाद्भ्रातावैश्रवणस्य च ॥१६॥”</strong></p>
<p><strong>इत्युक्त्वा दुर्लभान्प्राणान्मुमोच पतगेश्वरः।<br>
‘ब्रूहि ब्रू’हीति रामस्य ब्रुवाणस्य कृताञ्जलेः ॥१७॥</strong></p>
<p><strong>त्यक्त्वा शरीरं गृध्रस्य जग्मुः प्राणा विहायसम्।<br>
स निक्षिप्य शिरो भूमौ प्रसार्य चरणौ तदा ॥१८॥</strong></p>
<p><strong>विक्षिप्य च शरीरं स्वं पपात धरणीतले।<br>
तं गृधं प्रेक्ष्य ताम्राक्षं गतासुमचलोपमम् ॥१९॥</strong></p>
<p><strong>रामस्सुबहुभिर्दुःखैर्दीनस्सौमित्रिमब्रवीत्।<br>
“बहूनि रक्षसां वासे वर्षाणि वसता सुखम्॥२०॥</strong></p>
<p><strong>पक्षिराजेन वृद्धेन तातमित्रेण नस्सुखम्। ]<br>
अनेन दण्डकारण्ये विशीर्णमिह पक्षिणा ॥२१॥</strong></p>
<p><strong>अनेकवार्षिको यस्तु चिरकालसमुत्थितः।<br>
सोऽयं भूमौ हतश्शेतेकालो हि दुरतिक्रमः ॥२२॥</strong></p>
<p><strong>पश्य लक्ष्मण! गृध्रोऽयमुपकारी हतश्च मे।<br>
सीतामभ्यवपन्नो वै रावणेन बलीयसा ॥२३॥</strong></p>
<p><strong>गृध्रराज्यं परित्यज्य पितृपैतामहं महत्।<br>
मम हेतोरयं प्राणान्मुमोच पतगेश्वरः ॥२४॥</strong></p>
<p><strong>सर्वत्र खलु दृश्यन्ते साधवो धर्मचारिणः।<br>
शूराश्शरण्यास्सौमित्रे! तिर्यग्योनिगतेष्वपि ॥२५॥</strong></p>
<p><strong>सीताहरणजं दुःखं न मे सौम्य! तथागतम्।<br>
यथा विनाशो गृध्रस्य मत्कृते च परन्तप! ॥२६॥</strong></p>
<p><strong>अयं पतगराजस्तु सानुक्रोशस्सुहृत्प्रियः।<br>
मम हेतोः परिक्रान्तो गतस्त्वर्ग न संशयः ॥२७॥</strong></p>
<p><strong>पुत्रैरमात्यैर्दारैश्च परिक्षीणो महावने।<br>
अनाथ इव धर्मात्मा गतोवेवस्वतक्षयम् ]॥२८॥</strong></p>
<p><strong>राजा दशरथश्श्रीमान्यथा मम महायशाः।<br>
पूजनीयश्च मान्यश्च तथाऽयं पतगेश्वरः ॥२९॥</strong></p>
<p><strong>सौमित्रे! हर काष्ठांनि निर्मथिष्यामि पावकम्।<br>
गृध्रराजं दिधक्षामि मत्कृते निधनं गतम् ॥३०॥</strong></p>
<p><strong>नाथं पतगलोकस्य चितामारोप्य राघव!।<br>
इमं धक्ष्यामि सौमित्रे! हतं रौद्रेण रक्षसा ॥३१॥</strong></p>
<p><strong>“या गतिर्यज्ञशीलानामाहिताग्नेश्च या गतिः।<br>
अपरावर्तिनां या च या च भूमिप्रदायिनाम् ॥३२॥</strong></p>
<p><strong>मया त्वं समनुज्ञातो गच्छ लोकाननुत्तमान्।<br>
गृध्रराज! महासत्त्व! संस्कृतश्च मया व्रज ॥३३॥”</strong></p>
<p><strong>एवमुक्त्वा चितां दीप्तामारोप्य पतगेश्वरम्।<br>
ददाह रामो धर्मात्मा स्वबन्धुमिव दुःखितः ॥३४॥</strong></p>
<p><strong>रामोऽथ सहसौमित्रिर्वनं गत्वा सवीर्यवान्।<br>
स्थूलान्हत्वा महारोहीननुतस्तार तं द्विजम् ॥३५॥</strong></p>
<p><strong>रोहिमांसानि चोत्कृत्य पेशीकृत्य महायशाः।<br>
शकुनाय ददौ रामो रम्ये हरितशाद्वले ॥३६॥</strong></p>
<p><strong>यत्तत्प्रेतस्य मर्त्यस्य कथयन्ति द्विजातयः।<br>
तत्स्वर्गगमनं तस्य पित्र्यं रामो जजाप ह ॥३७॥</strong></p>
<p><strong>ततो गोदावरीं गत्वा नदी नरवरात्मजौ।<br>
उदकं चक्रतुस्तस्मै गृध्रराजाय तावुभौ ॥३८॥</strong></p>
<p><strong>शास्त्रदृष्टेन विधिना जले गृध्राय राघवौ।<br>
स्नात्वा तौ गृध्रराजाय उदकं चक्रतुस्तदा ॥३९॥</strong></p>
<p><strong>स गृध्रराजः कृतवान्यशस्करं सुदुष्करं कर्म रणे निपातितः।<br>
महर्षिकल्पेन च संस्कृतस्तदा जगाम पुण्यां गतिमात्मनश्शुभाम् ॥४०॥</strong></p>
<p><strong>कृतोदकौ तावपि पक्षिसत्तमे स्थिरां च बुद्धिं प्रणिधाय जग्मतुः।<br>
प्रवेश्य सीताधिगमे ततो मनो वनं सुरेन्द्राविव विष्णुवासवौ ॥४१॥</strong></p>
<p><strong>इति श्रीमदारण्यकाण्डे अष्टषष्टितमस्सर्गः ॥</strong></p>
<p><strong>—————</strong></p>
<p>॥ एकोनसप्ततितमस्सर्गः ॥</p>
<p>कृत्वैवमुदकं तस्मै प्रस्थितौ रामलक्ष्मणौ।<br>
अवेक्षन्तौ वने सीतां पश्चिमां जग्मतुर्दिशम् ॥१॥</p>
<p>तौ दिशं दक्षिणां गत्वा शरचापासिधारिणौ।<br>
अविप्रहतमैक्ष्वाकौपन्थानं प्रतिपेदतुः ॥२॥</p>
<p>गुल्मैर्वृक्षैश्च बहुभिर्लताभिश्चप्रवेष्टितम्।<br>
आवृतं सर्वतो दुर्गं गहनं घोरदर्शनम् ॥३॥</p>
<p>व्यतिक्रम्य तु वेगेन व्यालसिंहनिषेवितम्।<br>
सुभीमं तन्महारण्यं व्यतियातौ महाबलौ ॥४॥</p>
<p>ततः परं जनस्थानात्त्रिक्रोशं गम्य राघवौ।<br>
क्रौञ्चारण्यं विविशतुर्गहनं तौ महौजसौ ॥५॥</p>
<p>नानामेघघनप्रख्यं प्रहृष्टमिव सर्वतः।<br>
नानापक्षिगणैर्जुष्टं नानाव्यालमृगैर्युतम् ॥६॥</p>
<p>दिदृक्षमाणौ वैदेहीं तद्वनं तौ विचिक्यतुः।<br>
तत्र तत्रावतिष्ठन्तौ सीताहरणकर्शितौ ॥७॥</p>
<p>ततः पूर्वेण तौगत्वा त्रिक्रोशं भ्रातरौ तदा।<br>
क्रौञ्चारण्यमतिक्रम्य मतङ्गाश्रममन्तरा ॥८॥</p>
<p>दृष्ट्वा तु तद्वनंघोरं बहुभीममृगद्विजम्।<br>
नानासत्त्वसमाकीर्णं सर्वं गहनपादपम् ॥९॥</p>
<p>ददृशाते तु तौ तत्र दरीं दशरथात्मजौ।<br>
पातालसमगम्भीरां तमसा नित्यसंवृताम् ॥१०॥</p>
<p><strong>आसाद्य तौ नरव्याघ्रौ दर्यास्तस्याऽविदूरतः।<br>
ददृशातेमहारूपां राक्षसीं विकृताननाम् ॥११॥</strong></p>
<p><strong>भयदामल्पसत्त्वानां भीभत्सां रौद्रदर्शनाम्।<br>
लम्बोदरीं तीक्ष्णदंष्ट्रां करालां परुषत्वचम् ॥१२॥</strong></p>
<p><strong>भक्षयन्तीं मृगान्भीमान्विकटां मुक्तमूर्धजाम्।<br>
प्रैक्षतां तो ततस्तत्र भ्रातरौ रामलक्ष्मणौ ॥१३॥</strong></p>
<p><strong>सा समासाद्य तौ वीरौ व्रजन्तं भ्रातुरग्रतः।<br>
‘एहि रंस्याव’हेत्युक्त्वा समालम्बत लक्ष्मणम् ॥१४॥</strong></p>
<p><strong>उवाच चैनं वचनं सौमित्रिमुपगृह्य सा।<br>
“अहं त्वयोमुखी नाम लाभस्ते त्वमसि प्रियः ॥१५॥</strong></p>
<p><strong>नाथ! पर्वतकूटेषु नदीनां पुलिनेषु च।<br>
आयुश्शेषमिमं वीर! त्वं मया सह रंस्यसे ॥१६॥”</strong></p>
<p><strong>एवमुक्तस्तु कुपितः खड्गमुद्धृत्य लक्ष्मणः।<br>
कर्णनासे स्तनौ चास्या निचकर्तारिसूदनः ॥१७॥</strong></p>
<p><strong>कर्णनासे निकृत्ते तु विस्वरं सा विनद्य च।<br>
यथागतं प्रदुद्राव राक्षसी भीमदर्शना ॥१८॥</strong></p>
<p><strong>तस्यां गतायां गहनं विशन्तौ वनमोजसा।<br>
आसेतुरमित्रघ्नौभ्रातरौ रामलक्ष्मणौ ॥१९॥</strong></p>
<p><strong>लक्ष्मणस्तु महातेजास्सत्त्ववान् शीलवान् शुचिः।<br>
अब्रवीत्प्राञ्जलिर्वाक्यं भ्रातरं दीप्ततेजसम् ॥२०॥</strong></p>
<p><strong>“स्पन्दते मे दृढं बाहुरुद्विग्नमिव मे मनः।<br>
प्रायशश्चाप्यनिष्टानि निमित्तान्युपलक्षये ॥२१॥</strong></p>
<p><strong>घोरं देशमिमं प्राप्तौ मम भक्षावुपस्थितौ।<br>
वदतं कार्यमिह वां किमर्थं चागतौ युवाम् ॥४४॥</strong></p>
<p><strong>इमं देशमनुप्राप्तौ क्षुधार्तस्येह तिष्ठतः।<br>
सबाणचापखड्गौ च तीक्ष्णशृङ्गाविवर्षभौ ॥४५॥</strong></p>
<p><strong>ममाऽऽस्यमनुसंप्राप्तौ दुर्लभं जीवितं पुनः।<br>
तस्य तद्वचनं श्रुत्वा कबन्धस्य दुरात्मनः ॥४६॥</strong></p>
<p><strong>उवाच लक्ष्मणं रामो मुखेन परिशुष्यता।<br>
“कृच्छ्रात्कृच्छ्रतरं प्राप्य दारुणं सत्यविक्रमः! ॥४७॥</strong></p>
<p><strong>व्यसनं जीवितान्ताय प्राप्तमप्राप्य तां प्रियाम्।<br>
कालस्य सुमहद्वीर्यंसर्वभूतेषु लक्ष्मण! ॥४८॥</strong></p>
<p><strong>त्वां च मां च नरव्याघ्र! व्यसनैः पश्य मोहितौ।<br>
नातिभारोऽस्ति दैवस्य सर्वभूतेषु लक्ष्मण! ॥४९॥</strong></p>
<p><strong>शूराश्च बलवन्तश्च कृतास्त्राश्च रणाजिरे।<br>
कालाभिपन्नास्सीदन्ति यथा वालुकसेतवः ॥५०॥”</strong></p>
<p><strong>इति ब्रुवाणो दृढसत्यविक्रमो महायशा दाशरथिः प्रतापवान्।<br>
अवेक्ष्य सौमित्रिमुद्ग्रपौरुषं स्थिरां तदा स्वां मतिमात्मनाऽकरोत् ॥</strong></p>
<p><strong>इति श्रीमदारण्यकाण्डे एकोनसप्ततितमस्सर्गः ॥</strong></p>
<p><strong>—————</strong></p>
<p><strong>॥सप्ततितमस्सर्गः ॥</strong></p>
<p><strong>तौ तु तत्र स्थितौ दृष्ट्वा भ्रातरौ रामलक्ष्मणौ।<br>
बाहुपाशपरिक्षिप्तौ कबन्धो वाक्यमब्रवीत् ॥१॥</strong></p>
<p><strong>&rdquo; तिष्ठतः किन्नु मां दृष्ट्वा क्षुधार्तं क्षत्रियर्षभौ।<br>
आहारार्थं तु संदिष्टौ दैवेन गतचेतसौ ॥२॥”</strong></p>
<p><strong>तच्छ्रुत्वा लक्ष्मणो वाक्यं प्राप्तकालं हितं तदा।<br>
उवाचाऽऽर्तिं समापन्नो विक्रमे कृतलक्षणः ॥३॥</strong></p>
<p><strong>“त्वां च मां च पुरा तूर्णमादत्ते राक्षसाधमः।<br>
तस्मादसिभ्यामस्याशु बाहू च्छिन्दावहै गुरू ॥४॥</strong></p>
<p><strong>भीषणोऽयं महाकायो राक्षसो भुजविक्रमः।<br>
लोकं ह्यतिजितं कृत्वा ह्यावां हन्तुमिहेच्छति ॥५॥</strong></p>
<p><strong>निश्चेष्टानां वधो राजन्! कुत्सितो जगतीपतेः।<br>
क्रतुमध्योपनीतानां पशूनामिव राघव! ॥६॥</strong></p>
<p><strong>एतत्सञ्जल्पितं श्रुत्वा तयोः क्रुद्धस्तु राक्षसः।<br>
विदार्याऽऽस्यं तदा रौद्रस्तौ भक्षयितुमारभत् ॥७॥</strong></p>
<p><strong>ततस्तौ देशकालज्ञौ खड्गाभ्यामेव राघवौ।<br>
अच्छिन्दतां सुसंहृष्टौ बाहू तस्यांसदेशतः ॥८॥</strong></p>
<p><strong>दक्षिणो दक्षिणं बाहुमसक्तमसिना ततः।<br>
चिच्छेद रामो वेगेन सव्यं वीरस्तु लक्ष्मणः ॥९॥</strong></p>
<p><strong>स पपात महाबाहुश्छिन्नबाहुर्महास्वनः।<br>
खं च गां च दिशश्चैव नादयञ्जलदो यथा ॥१०॥</strong></p>
<p><strong>स निकृत्तौ भुजौ दृष्ट्वा शोणितौघपरिप्लुतः।<br>
दीनः पप्रच्छ तौ वीरौ ‘कौ युवा’ मिति दानवः ॥११॥</strong></p>
<p><strong>इति तस्य ब्रुवाणस्य लक्ष्मणश्शुभलक्षणः।<br>
शशंस राघवं तस्य कबन्धस्य महात्मनः ॥१२॥</strong></p>
<p><strong>“अयमिक्ष्वाकुदायादो रामो नाम जनैश्श्रुतः।<br>
अस्यैवावरजं विद्धि भ्रातरं मां च लक्ष्मणम् ॥१३॥</strong></p>
<p><strong>[ मात्रा प्रतिहृते राज्ये रामः प्रव्राजितो वनम्।<br>
मया सह चरत्येष भार्यया च महद्वनम् ॥१४॥]</strong></p>
<p><strong>अस्य देवप्रभावस्य वसतो विजने वने।<br>
रक्षसाऽपहृता पत्नी यामिच्छन्ताविहागतौ ॥१५॥</strong></p>
<p><strong>त्वं तु को वा किमर्थं वा कबन्धसदृशो वने।<br>
आस्येनोसि दीप्तेन भग्नजङ्घोविचेष्टसे ॥१६॥”</strong></p>
<p><strong>एवमुक्तः कबन्धस्तु लक्ष्मणेनोत्तरं वचः।<br>
उवाच परमप्रीतस्तदिन्द्रवचनं स्मरन् ॥१७॥</strong></p>
<p><strong>“स्वागतं वां नरव्याघ्रौ! दिष्ट्या पश्यामि चाप्यहम्।<br>
दिष्ट्या चेमौनिकृत्तौ मे युवाभ्यां बाहुबन्धनौ ॥१८॥</strong></p>
<p><strong>विरूपं यच्च मे रूपं प्राप्तं ह्यविनयाद्यथा।<br>
तन्मे शृणु नरव्याघ्र! तत्वतश्शंसतस्तव ॥१९॥</strong></p>
<p><strong>इति श्रीमदारण्यकाण्डे सप्ततितमस्सर्गः ॥</strong></p>
<p><strong>—————</strong></p>
<p><strong>॥ एकसप्ततितमस्सर्गः ॥</strong></p>
<p><strong>“पुरा राम! महाबाहो! महाबलपराक्रम!।<br>
रूपमासीन्ममाचिन्त्यं त्रिषु लोकेषु विश्रुतम् ॥१॥</strong></p>
<p><strong>यथा सोमस्य शक्रस्य सूर्यस्य च यथा वपुः।<br>
सोऽहं रूपमिदं कृत्वा लोकवित्रासनं महत् ॥२॥</strong></p>
<p><strong>ऋषीन्वनगतान्राम! त्रासयामि ततस्ततः।<br>
तत्र स्थूलशिरा नाम महर्षिः कोपितो मया ॥३॥</strong></p>
<p><strong>संचिन्वन्विविधं वन्यं रूपेणानेन धर्षितः।<br>
तेनाहमुक्तः प्रेक्ष्यैवं घोरशापाभिधायिना ॥४॥</strong></p>
<p><strong>‘एतदेव नृशंसं ते रूपमस्तु विगर्हितम्।’<br>
स मया याचितः क्रुद्ध ‘श्शापस्यान्तो भवे’ दिति ॥५॥</strong></p>
<p><strong>अभिशापकृतस्येति तेनेदं भाषितं वचः।<br>
यथा च्छित्वा भुजौ रामस्त्वां दहेद्विजने वने ॥६॥</strong></p>
<p><strong>तदा त्वं प्राप्स्यसे रूपं स्वमेव विपुलं शुभम्।<br>
श्रिया विराजितं पुत्रं दनोस्त्वं विद्धि लक्ष्मण! ॥७॥</strong></p>
<p><strong>इन्द्रकोपादिदं रूपं प्राप्तमेवं रणाजिरे।<br>
अहं हि तपसोग्रेण पितामहमतोषयम् ॥८॥</strong></p>
<p><strong>दीर्घमायुस्स मे प्रादात्ततो मां विभ्रमोऽस्पृशत्।<br>
दीर्घमायुर्मया प्राप्तं किं मे शक्रः करिष्यति ॥९॥’</strong></p>
<p><strong>इत्येवं बुद्धिमास्थाय रणे शक्रमधर्षयम्।<br>
तस्य बाहुप्रमुक्तेन वज्रेण शतपर्वणा ॥१०॥</strong></p>
<p><strong>सक्थिनी चैव मूर्धा च शरीरे सम्प्रवेशितम्।<br>
स मया याच्यमानस्सन्नानयद्यमसादनम् ॥११॥</strong></p>
<p><strong>‘पितामहवचस्सत्यं तद’ स्त्विति ममाब्रवीत्।<br>
‘अनाहारः कथं शक्तो भग्नसक्थिशिरोमुखः ॥१२॥</strong></p>
<p><strong>वज्रेणाभिहतः कालं सुदीर्घमपि जीवितुम्।’<br>
एवमुक्तस्तु मे शक्रोबाहू योजनमायतौ ॥१३॥</strong></p>
<p><strong>प्रादादास्यं च मे कुक्षौ तीक्ष्णदंष्ट्रमकल्पयत्।<br>
सोऽहं भुजाभ्यां दीर्घाभ्यां संकृष्यास्मिन्वनेचरान् ॥१४॥</strong></p>
<p><strong>सिंहद्विपमृगव्याघ्रान्भक्षयामि समन्ततः।<br>
स तु मामब्रवीदिन्द्रो ‘यदा रामस्सलक्ष्मणः ॥१५॥</strong></p>
<p><strong>छेत्स्येत समरे बाहू तदा स्वर्गं गमिष्यसि।’<br>
अनेन वपुषा राम! वनेऽस्मिन्राजसत्तम ॥१६॥</strong></p>
<p><strong>यद्यत्पश्यामि सर्वस्य ग्रहणं साधु रोचये।<br>
अवश्यं ग्रहणं रामो मन्येऽहं समुपैष्यति ॥१७॥</strong></p>
<p><strong>इमां बुद्धिं पुरस्कृत्य देहन्यासकृतश्रमः।<br>
स त्वं रामोऽसि भद्रं ते नाहमन्येन राघव! ॥१८॥</strong></p>
<p><strong>शक्यो हन्तुं यथातत्त्वमेवमुक्तं महर्षिणा।<br>
अहं हि मतिसाचिव्यं करिष्यामि नरर्षभ! ॥१९॥</strong></p>
<p><strong>मित्रं चैवोपदेक्ष्यामि युवाभ्यां संस्कृतोऽग्निना।<br>
एवमुक्तस्तु धर्मात्मा दनुना तेन राघवः ॥२०॥</strong></p>
<p><strong>इदं जगाद वचनं लक्ष्मणस्योपशृण्वतः।<br>
“रावणेन हृता भार्या मम सीता यशस्विनी ॥२१॥</strong></p>
<p><strong>निष्क्रान्तस्य जनस्थानात्सह भ्रात्रा यथासुखम्।<br>
नाममात्रं तु जानामि न रूपं तस्य रक्षसः ॥२२॥</strong></p>
<p><strong>निवासं वा प्रभावं वा वयं तस्य न विद्महे।<br>
शोकार्तानामनाथानामेवं विपरिधावताम् ॥२३॥</strong></p>
<p><strong>कारुण्यं सदृशं कर्तुमुपकारे च वर्तताम्।<br>
काष्ठान्यादाय शुष्काणि काले भग्नानि कुञ्जरैः ॥२४॥</strong></p>
<p><strong>धक्ष्यामस्त्वां वयं वीर! श्वभ्रे महति कल्पिते।<br>
स त्वं सीतां समाचक्ष्व येन वा यत्र वा हृता ॥२५॥</strong></p>
<p><strong>कुरु कल्याणमत्यर्थं यदि जानासि तत्त्वतः।”<br>
एकमुक्तस्तु रामेण वाक्यं दनुरनुत्तमम् ॥२६॥</strong></p>
<p><strong>प्रोवाच कुशलो वक्तुं वक्तारमपि राघवम्।<br>
“दिव्यमस्ति न मे ज्ञानं नाभिजानामि मैथिलीम् ॥२७॥</strong></p>
<p><strong>यस्तां ज्ञास्यति तंवक्ष्ये दग्धस्स्वं रूपमास्थितः।<br>
अदग्धस्य तु विज्ञातुं शक्तिरस्ति न मे प्रभो! ॥२८॥</strong></p>
<p><strong>राक्षसं तं महावीर्यं सीता येन हृता तव।<br>
विज्ञानं हि मम भ्रष्टं शापदोषेण राघव ॥२९॥</strong></p>
<p><strong>स्वकृतेन मया प्राप्तं रूपं लोकविगर्हितम्।<br>
किंतु यावन्नयात्यस्तं सविता श्रान्तवाहनः ॥३०॥</strong></p>
<p><strong>तावन्मामवटे क्षिप्त्वा दह राम! यथाविधि।<br>
दग्धस्त्वयाऽहमवटे न्यायेन रघुनन्दन! ॥३१॥</strong></p>
<p><strong>वक्ष्यामि तमहं वीर! यस्तं ज्ञास्यति राक्षसम्।<br>
तेन सख्यं च कर्तव्यं न्यायवृत्तेन राघव! ॥३२॥</strong></p>
<p><strong>कल्पयिष्यति ते प्रीतस्साहाय्यं लघुविक्रमः।<br>
न हि तस्यास्यविज्ञातं त्रिषु लोकेषु राघव! ॥३३॥</strong></p>
<p><strong>सर्वान्परिसृतो लोकान्पुराऽसौ कारणान्तरे ॥”</strong></p>
<p><strong>इति श्रीमदारण्यकाण्डे एकसप्ततितमस्सर्गः ॥</strong></p>
<p><strong>—————</strong></p>
<p><strong>॥ द्विसप्ततितमस्सर्गः॥</strong></p>
<p>एवमुक्तौ तु तौ वीरौ कबन्धेन नरेश्वरौ।<br>
गिरिप्रदरमासाद्य पावकं विससर्जतुः ॥१॥</p>
<p>लक्ष्मणस्तु महोल्काभिर्ज्वलिताभिस्समन्ततः।<br>
चितामादीपयामास सा प्रजज्वाल सर्वतः ॥२॥</p>
<p>तच्छरीरं कबन्धस्य घृतपिण्डोपमं महत्।<br>
मेदसा पच्यमानस्य मन्दं दहति पावकः ॥३॥</p>
<p>स विधूय चितामाशु विधूमोऽग्निरिवोत्थितः।<br>
अरजेवाससी बिभ्रन्मालां दिव्यां महाबलः ॥४॥</p>
<p>ततश्चिताया वेगेन भास्वरो विमलाम्बरः।<br>
उत्पपाताऽशु संहृष्टस्सर्वप्रत्यङ्गभूषणः ॥५॥</p>
<p>विमाने भास्वरे तिष्ठन्हंसयुक्ते यशस्करे।<br>
प्रभया च महातेजा दिशो दश विराजयन् ॥६॥</p>
<p>सोऽन्तरिक्षगतो रामं कबन्धो वाक्यमब्रवीत्।<br>
“शृणु राघव! तत्त्वेन यथा सीतामवाप्स्यसि॥७॥</p>
<p>राम ! षड्युक्तयो लोके याभिस्सर्वं विमृश्यते।<br>
परिमृष्टो दशान्तेन दशाभागेन सेव्यते ॥८॥</p>
<p>दशाभागगतो हीनस्त्वं हि राम! सलक्ष्मणः।<br>
यत्कृते व्यसनं प्राप्तं त्वया दारप्रधर्षणम् ॥९॥</p>
<p>तदवश्यं त्वया कार्यस्ससुहृत्सुहृदां वर!।<br>
अकृत्वा हि न ते सिद्धिमहं पश्यामि चिन्तयन् ॥१०॥</p>
<p><strong>श्रूयतां राम ! वक्ष्यामि सुग्रीवो नाम वानरः।<br>
भ्रात्रा निरस्तः क्रुद्धेन वालिना शक्रसूनुना ॥११॥</strong></p>
<p><strong>ऋश्यमूके गिरिवरे पम्पापर्यन्तशोभिते।<br>
निवसत्यात्मवान्वीरश्चतुर्भिस्सह वानरैः ॥१२॥</strong></p>
<p><strong>वानरेन्द्रो महावीर्यस्तेजोवानमितप्रभः।<br>
सत्यसन्धो विनीतश्च धृतिमान्मतिमान्महान् ॥१३॥</strong></p>
<p><strong>दक्षः प्रगल्भो द्युतिमान्महावलपराक्रमः।<br>
भ्रात्रा विवासितो राम! राज्यहेतोर्महाबलः ॥१४॥</strong></p>
<p><strong>स ते सहायो मित्रं च सीतायाः परिमार्गणे।<br>
भविष्यति हि ते राम! मा च शोके मनः कृथाः ॥१५॥</strong></p>
<p><strong>भवितव्यं हि यच्चापि न तच्छक्यमिहान्यथा।<br>
कर्तुमिक्ष्वाकुशार्दूल! कालो हि दुरतिक्रमः ॥१६॥</strong></p>
<p><strong>गच्छ शघ्रिमितो राम! सुग्रीवं तं महावलम्।<br>
वयस्यं तं कुरु क्षिप्रमितो गत्वाऽद्य राघव! ॥१७॥</strong></p>
<p><strong>अद्रोहाय समागम्य दीप्यमाने विभावसौ।<br>
स च ते नावमन्तव्यस्सुग्रीवो वानराधिपः ॥१८॥</strong></p>
<p><strong>कृतज्ञः कामरूपी च सहायार्थी च वीर्यवान्।<br>
शक्तौ ह्यद्य युवां कर्तुं कार्यं तस्य चिकीर्षितम् ॥१९॥</strong></p>
<p><strong>कृतार्थो वाऽकृतार्थोवा कृत्यं तव करिष्यति।<br>
स ऋक्षरजसः पुत्रः पम्पामटति शङ्कितः ॥२०॥</strong></p>
<p><strong>भास्करस्यौरसः पुत्रो वालिना कृतकिल्बिषः।<br>
सन्निधायाऽऽयुधं क्षिप्रमृश्यमूकालयं कपिम् ॥२१॥</strong></p>
<p><strong>कुरु राघव! सत्येन वयस्यं वनचारिणम्।<br>
स हि स्थानानि सर्वाणि कार्त्स्न्येनकपिकुञ्जरः ॥२२॥</strong></p>
<p><strong>नरमांसाशिनां लोके नैपुण्यादधिगच्छति।<br>
न तस्याविदितं लोके किंचिदस्ति हि राघव! ॥२३॥</strong></p>
<p><strong>यावत्सूर्यः प्रतपति सहस्रांशुररिन्दम!।<br>
स नदीर्विपुलान् शैलान्गिरिदुर्गाणि कन्दरान् ॥२४॥</strong></p>
<p><strong>अन्वीक्ष्य वानरैस्सार्धं पत्नीं तेऽधिगमिष्यति।<br>
वानरांश्च महाकायान्प्रेषयिष्यति राघव! ॥२५॥</strong></p>
<p><strong>दिशो विचेतुं तां सीतां त्वद्वियोगेन शोचतीम्।<br>
स ज्ञास्यति वरारोहां निर्मलां रावणालये ॥२६॥</strong></p>
<p><strong>[ महीं विजानाति हरिप्रवीरः स्थानानि दिव्यानि च राक्षसानाम्।<br>
भ्रात्रा निरस्तः पृथिवीं विचिन्वन्निस्संशयं ज्ञास्यति यत्र सीता ] ॥</strong></p>
<p><strong>स मेरुशृङ्गाग्रगतामनिन्दितां प्रविश्य पातालतलेऽपिवाश्रिताम्।<br>
प्लवङ्गमानां प्रवरस्तव प्रियां निहत्य रक्षांसि पुनः प्रदास्यति ॥२८॥</strong></p>
<p><strong>इति श्रीमदारण्यकाण्डे द्विसप्ततितमस्सर्गः ॥</strong></p>
<p><strong>—————</strong></p>
<p><strong>॥ त्रिसप्ततितमस्सर्गः ॥</strong></p>
<p><strong>निदर्शयित्वा रामाय सीतायाः प्रतिपादने।<br>
वाक्यमन्वर्थमर्थज्ञः कबन्धः पुनरब्रवीत् ॥१॥</strong></p>
<p><strong>“एष राम! शिवः पन्था यत्रैते पुष्पिता द्रुमाः।<br>
प्रतीची दिशमाश्रित्य प्रकाशन्ते मनोरमाः ॥२॥</strong></p>
<p><strong>जम्बूप्रियाल पनसप्लक्षन्यग्रोधतिन्दुकाः।<br>
अश्वत्थाः कर्णिकाराश्चचूताश्चान्ये च पादपाः ॥३॥</strong></p>
<p><strong>धन्वना नागवृक्षाश्च तिलका नक्तमालकाः।<br>
नीलाशोकाः कदम्बाश्च करवीराश्च पुष्पिताः ॥४॥</strong></p>
<p><strong>अग्निमुख्या अशोकाञ्च सुरक्ताः पारिभद्रकाः।<br>
तानारुह्याथवा भूमौ पातयित्वा च तान्बलात् ॥५॥</strong></p>
<p><strong>फलान्यमृतकल्पानि भक्षयन्तौ गमिष्यथः।<br>
तदतिक्रम्य काकुत्स्थ! वनं पुष्पितपादपम् ॥६॥</strong></p>
<p><strong>नन्दनप्रतिमं चान्यत्कुरवो ह्युत्तराविव।<br>
सर्वकामफला वृक्षाः पादपास्तु मधुस्रवाः ॥७॥</strong></p>
<p><strong>सर्वे च ऋतवस्तत्र वने चैत्ररथे यथा।<br>
फलभारानतास्तत्र महाविटपधारिणः ॥८॥</strong></p>
<p><strong>शोभन्ते सर्वतस्तत्र मेघपर्वतसन्निभाः।<br>
तानारुह्याथवा भूमौ पातयित्वा यथासुखम् ॥९॥</strong></p>
<p><strong>फलान्यमृतकल्पानि लक्ष्मणस्ते प्रदास्यति।<br>
चङ्क्रमन्तौ परान्देशान् शैलाच्छैलं वनाद्वनम् ॥१०॥</strong></p>
<p><strong>ततः पुष्करिणीं वीरौ पम्पां नाम गमिष्यथः।<br>
अशर्करामविभ्रंशां समतीर्थामशैवलाम् ॥११॥</strong></p>
<p><strong>राम! संजातवालूकां कमलोत्पलशालिनीम्।<br>
तत्र हंसाः प्लवाः क्रौञ्चाः कुरराश्चैव राघव! ॥१२॥</strong></p>
<p><strong>वल्गुस्वनानि कूजन्ति पम्पासलिलगोचराः।<br>
नोद्विजन्ते नरान्दृष्ट्वा वधस्याकोविदाशशुभाः ॥१३॥</strong></p>
<p><strong>घृतीपण्डोपमान् स्थूलांस्तान्द्विजान्भक्षयिष्यथः।<br>
रोहितान्वक्रतुण्डांश्च नडमीनांश्च राघव! ॥१४॥</strong></p>
<p><strong>पम्पायामिषुभिर्मत्स्यांस्तत्र राम! वरान्हतान्।<br>
निस्त्वकपक्षानयस्तप्तानकृशानेककण्टकान् ॥१५॥</strong></p>
<p><strong>तव भक्त्या समायुक्तो लक्ष्मणस्सम्प्रदास्यति।<br>
भृशं ते खादतो मत्स्यान्पम्पायाः पुष्पसंचये ॥१६॥</strong></p>
<p><strong>पद्मगन्धि शिवं वारि सुखशीतमनामयम्।<br>
उद्धृत्य सतताक्लिष्टं रौप्यस्फटिकसन्निभम् ॥१७॥</strong></p>
<p><strong>असौ पुष्करपर्णेन लक्ष्मणः पाययिष्यति।<br>
स्थूलान्गिरिगुहाशय्यान्वराहान्वनचारिणः ॥१८॥</strong></p>
<p><strong>अपां लोभादुपावृत्तान्वृषभानिव नर्दतः।<br>
रूपान्वितांश्च पम्पायां द्रक्ष्यसि त्वं नरोत्तम! ॥१९॥</strong></p>
<p><strong>सायाह्नेविचरन्राम ! विटपीन्माल्यधारिणः।<br>
शीतोदकं च पम्पाया दृष्ट्वा शोकं विहास्यसि ॥२०॥</strong></p>
<p><strong>सुमनोभिश्चितांस्तत्र तिलकान्नक्तमालकान्।<br>
उत्पलानि च फुल्लानि पङ्कजानि च राघव! ॥२१॥</strong></p>
<p><strong>न तानि कश्चिन्माल्यानि तत्रारोपयिता नरः।<br>
न च वै म्लानतां यान्ति न च शीर्यन्ति राघव! ॥२२॥</strong></p>
<p><strong>मतङ्गशिष्यास्तत्राऽऽसनृषयस्सुसमाहिताः।<br>
तेषां भाराभितप्तानां वन्यमाहरतां गुरोः ॥२३॥</strong></p>
<p><strong>ये प्रपेतुर्महीं तूर्णं शरीरात्स्वेदबिन्दवः।<br>
तानि जातानि माल्यानि मुनीनां तपसा तदा ॥२४॥</strong></p>
<p><strong>स्वेदबिन्दुसमुत्थानि न विनश्यन्ति राघव!।<br>
तेषां गतानामद्यापि दृश्यते परिचारिणी ॥२५॥</strong></p>
<p><strong>श्रमणी शबरी नाम काकुत्स्थ! चिरजीविनी।<br>
त्वां तु धर्मे स्थिता नित्यं सर्वभूतनमस्कृतम् ॥२६॥</strong></p>
<p><strong>दृष्ट्वा देवोपमं रामं स्वर्गलोकं गमिष्यति।<br>
ततस्तद्राम! पम्पायास्तीरमाश्रित्य पश्चिमम् ॥२७॥</strong></p>
<p><strong>आश्रमस्थानमतुलं गुह्यं काकुत्स्थ ! पश्यसि।<br>
न तत्राक्रमितुं नागाश्शक्नुवन्ति तमाश्रमम् ॥२८॥</strong></p>
<p><strong>विविधास्तत्र वै नागा वने तस्मिंश्च पर्वते।<br>
ऋषेस्तत्र मतङ्गस्य विधानात्तच्चकाननम् ॥२९॥</strong></p>
<p><strong>[ मतङ्गवनमित्येव विश्रुतं रघुनन्दन!।]<br>
तस्मिन्नन्दनसङ्काशे देवारण्योपेम वने ॥३०॥</strong></p>
<p><strong>नानाविहगसंकीर्णे रस्य से राम! निर्वृतः।<br>
ऋष्यमूकश्च पम्पायाः पुरस्तात्पुष्पितद्रुमः ॥३१॥</strong></p>
<p><strong>सुदुःखारोहणो नाम शिशुनागाभिरक्षितः।<br>
उदारो ब्रह्मणा चैव पूर्वकाले विनिर्मितः ॥३२॥</strong></p>
<p><strong>शयानः पुरुषो राम! तस्य शैलस्य मूर्धनि।<br>
यत्स्वप्ने लभते वित्तं तत्प्रबुद्धोऽधिगच्छति ॥३३॥</strong></p>
<p><strong>न त्वेनं विषमाचारः पापकर्माऽधिरोहति।<br>
यस्तु तं विषमाचारः पापकर्माधिरोहति ॥३४॥</strong></p>
<p><strong>तत्रैव प्रहरन्त्येनं सुप्तमादाय राक्षसाः।<br>
तत्रापि शिशुनागानामाक्रन्दश्श्रूयते महान् ॥३५॥</strong></p>
<p><strong>क्रीडतां राम पम्पायां मतङ्गारण्यवासिनाम्।<br>
सिक्तारुधिरघाराभिस्संहृत्य परमद्विपाः ॥३६॥</strong></p>
<p><strong>प्रचरन्ति पृथक्कीर्णा मेघवर्णास्तरस्विनः।<br>
ते तत्र पीत्वा पानीयं विमलं शीतमव्ययम् ॥३७॥</strong></p>
<p><strong>निर्वृतास्संविगाहन्ते वनानि वनगोचराः।<br>
ऋक्षांश्च द्वीपिनश्चैव नीलकोमलकप्रभान् ॥३८॥</strong></p>
<p><strong>रुरूनपेतापजयान् दृष्ट्वा शोकं जहिष्यसि।<br>
राम! तस्य तु शैलस्य महती शोभते गुहा ॥३९॥</strong></p>
<p><strong>शिलापिधाना काकुत्स्थ! दुःखं चास्याः प्रवेशनम्।<br>
तस्या गुहायाः प्राग्द्वारे महान् शीतोदको ह्रदः ॥४०॥</strong></p>
<p><strong>फलमूलान्वितो रम्यो नानामृगसमावृतः।<br>
तस्यां वसति सुग्रीवश्चतुर्भिः सह वानरैः ॥४१॥</strong></p>
<p><strong>कदाचिच्छिखरे तस्य पर्वतस्यावतिष्ठते।<br>
कबन्धस्त्वनुशास्यैवं तावुभौ रामलक्ष्मणौ ॥४२॥</strong></p>
<p><strong>स्रग्वी भास्करवर्णाभः खे व्यरोचत वीर्यवान्।<br>
तं तु स्वस्थं महाभागं कबन्धं रामलक्ष्मणौ ॥४३॥</strong></p>
<p><strong>प्रस्थितौ ‘त्वं व्रजस्वेति’वाक्यमूचतुरन्तिके।<br>
‘गम्यतां कार्यसिद्ध्यर्थ’ मिति तावब्रवीत्स च ॥४४॥</strong></p>
<p><strong>सुप्रीतौ तावनुज्ञाप्य कबन्धः प्रस्थितस्तदा।<br>
स तत्कबन्धः प्रतिपद्य रूपं वृतश्श्रिया भास्करतुल्यदेहः।</strong></p>
<p><strong>निदर्शयन्राममवेक्ष्य स्वस्थ‘स्सख्यं कुरुष्वे’ति तदाऽभ्युवाच ॥</strong></p>
<p><strong>इति श्रीमदारण्यकाण्डे त्रिसप्ततितमस्सर्गः ॥</strong></p>
<p><strong>—————</strong></p>
<p><strong>॥ चतुस्सप्ततितमस्सर्गः ॥</strong></p>
<p><strong>तौ कबन्धेनतं मार्गं पम्पाया दर्शितं वने।<br>
आतस्थतुर्दिशंगृह्य प्रतीची नृवरात्मजौ ॥१॥</strong></p>
<p><strong>तौ शैलेष्वाचितानेकान् क्षौद्रकल्पफलान्द्रुमान्।<br>
वीक्षन्तौ जग्मतुर्द्रष्टुं सुग्रीवं रामलक्ष्मणौ ॥२॥</strong></p>
<p><strong>कृत्वा च शैलपृष्ठे तु तौ वासं रघुनन्दनौ।<br>
पम्पायाः पश्चिमं तीरं राघुवावुपतस्थतुः ॥३॥</strong></p>
<p><strong>तौ पुष्करिण्याः पम्पायास्तीरमासाद्य पश्चिमम्।<br>
अपश्यतां ततस्तत्र शबर्या रम्यमाश्रमम् ॥४॥</strong></p>
<p><strong>तौ तमाश्रममासाद्य द्रुमैर्बहुभिरावृतम्।<br>
सुरम्यमभिवीक्षन्तौ शबरीमभ्युपेयतुः ॥५॥</strong></p>
<p><strong>तौ च दृष्ट्वा तदा सिद्धा समुत्थाय कृताञ्जलिः।<br>
रामस्य पादौ जग्राह लक्ष्मणस्य च धीमतः ॥६॥</strong></p>
<p><strong>पाद्यमाचमनीयं च सर्वं प्रादाद्यथाविधि।<br>
तामुवाच ततो रामश्श्रमणीं संशितव्रताम् ॥७॥</strong></p>
<p><strong>“कच्चित्ते निर्जिता विघ्नाः! कच्चित्ते वर्धते तपः।<br>
कच्चित्ते नियतः क्रोधः आहारश्च तपोधने? ॥८॥</strong></p>
<p><strong>कच्चित्ते नियमाः प्राप्ताः कच्चित्ते मनसस्सुखम्?।<br>
कच्चित्ते गुरुशुश्रूषा सफला चारुभाषिणि! ॥९॥</strong></p>
<p><strong>रामेण तापसी पृष्टा सा सिद्धा सिद्धसम्मता।<br>
शशंस शबरी वृद्धा रामाय प्रत्युपस्थिता ॥१०॥</strong></p>
<p><strong>अद्य प्राप्ता तपस्सिद्धिस्तव संदर्शनान्मया।<br>
अद्य मे सफलं तप्तं गुरवश्च सुपूजिताः ॥११॥</strong></p>
<p><strong>अद्य मे सफलं जन्म स्वर्गश्चैव भविष्यति।<br>
त्वयि देववरे राम! पूजिते पुरुषर्षभ! ॥१२॥</strong></p>
<p><strong>चक्षुषा तव सौम्येन पूताऽस्मि रघुनन्दन!।<br>
गमिष्याम्यश्रयान्लोकांस्त्वत्प्रसादादरिन्दम! ॥१३॥</strong></p>
<p><strong>चित्रकूटं त्वयि प्राप्ते विमानैरतुलप्रभैः।<br>
इतस्ते दिवमारूढा यानहं पर्यचारिषम् ॥१४॥</strong></p>
<p><strong>तैश्चाहमुक्ता धर्मज्ञैर्महाभागैर्महर्षिभिः।<br>
‘आगमिष्यति ते रामस्सुपुण्यमिममाश्रमम् ॥१५॥</strong></p>
<p><strong>स ते प्रतिगृहीतव्यस्सौमित्रिसहितोऽतिथिः।<br>
तं च दृष्ट्वा वरान्लोकानक्षय्यांस्त्वं गमिष्यसि ॥१६॥</strong></p>
<p><strong>[एवमुक्ता महाभागैस्तदाऽहं पुरुषर्षभ!।<br>
मया तु विविधं वन्यं सञ्चितं पुरुषर्षभ! ॥१७॥</strong></p>
<p><strong>तवार्थे पुरुषव्याघ्र! पम्पायास्तीरसम्भवम्।<br>
एवमुक्तस्स धर्मात्मा शबर्या शबरीमिदम् ॥१८॥</strong></p>
<p><strong>राघवः प्राह विज्ञाने तां नित्यमबहिष्कृताम्।<br>
“दनोस्सकाशात्तत्त्वेन प्रभावं ते महात्मनः ॥१९॥</strong></p>
<p><strong>श्रुतं प्रत्यक्षमिच्छामि संप्रष्टुं यदि मन्यसे।”<br>
एतत्तु वचनं श्रुत्वा रामवक्राद्विनिस्सृतम् ॥२०॥</strong></p>
<p><strong>शबरी दर्शयामास तावुभौ तद्वनं महत्।<br>
“पश्य मेघघनप्रख्यं मृगपक्षिसमाकुलम् ॥२१॥</strong></p>
<p><strong>मतङ्गवनमित्येव विश्रुतं रघुनन्दन!।<br>
इह ते भवितात्मानो गुरवो मे महावने ॥२२॥</strong></p>
<p><strong>जुहवांचक्रिरेतीर्थं मन्त्रवन्मन्त्रपूजितम्।<br>
इयं प्रत्यक्स्थली वेदिर्यत्र ते मे सुसत्कृताः ॥२३॥</strong></p>
<p><strong>पुष्पोपहारं कुर्वन्ति श्रमादुद्वेपिभिः करैः।<br>
तेषां तपःप्रभावेन पश्याद्यापि रघूद्वह! ॥२४॥</strong></p>
<p><strong>द्योतयन्ति दिशस्सर्वाश्श्रिया वेद्योऽतुलप्रभाः।<br>
अशक्नुवद्भिस्तैर्गन्तुमुपवासश्रमालसैः ॥२५॥</strong></p>
<p><strong>चिन्तितेऽभ्यागतान्पश्य सहितांत्सप्तसागरान्।<br>
कृताभिषेकैस्तैर्न्यस्ता वल्कलाः पादपेष्विह ॥२६॥</strong></p>
<p><strong>अद्यापि नावशुष्यन्ति प्रदेशे रघुनन्दन!।<br>
देवकार्याणि कुर्वद्भिर्यानीमानि कृतानि वै ॥२७॥</strong></p>
<p><strong>पुष्पैः कुवलयैस्सार्धं म्लानत्वं नोपयान्ति वै।<br>
कृत्स्नं वनमिदं दृष्टं श्रोतव्यं च श्रुतं त्वया? ॥२८॥</strong></p>
<p><strong>तदिच्छाम्यभ्यनुज्ञाता त्यक्तुमेतत्कलेबरम्।<br>
तेषामिच्छाम्यहं गन्तुं समीपं भावितात्मनाम् ॥२९॥</strong></p>
<p><strong>मुनीनामाश्रमो येषामहं च परिचारिणी।”<br>
धर्मिष्ठं तु वचश्श्रुत्वा राघवस्सहलक्ष्मणः ॥३०॥</strong></p>
<p><strong>प्रहर्षमतुलं लेभे आश्चर्यमिति तत्त्वतः।<br>
तामुवाच ततो रामश्श्रमणीं संश्रितव्रताम् ॥३१॥</strong></p>
<p><strong>“अर्चितोऽहं त्वया भक्त्या गच्छ कामं यथासुखम्।”<br>
इत्युक्त्वा जटिला वृद्धा चीरकृष्णाजिनाम्बरा ॥३२॥</strong></p>
<p><strong>तस्मिन्मुहूर्ते शबरी देहं जीर्ण जिहासती।<br>
अनुज्ञाता तु रामेण हुत्वाऽऽत्मानं हुताशने ॥३३॥</strong></p>
<p><strong>ज्वलत्पावकसङ्काशा स्वर्गमेव जगाम सा।<br>
दिव्याभरणसंयुक्ता दिव्यमाल्यानुलेपना ॥३४॥</strong></p>
<p><strong>दिव्याम्बरधरा तत्र बभूव प्रियदर्शना।<br>
विराजयन्ती तं देशं विद्युत्सौदामिनी यथा ॥३५॥</strong></p>
<p><strong>[प्रणम्य शिरसा रामं स्वर्गता सुप्रभानना।<br>
यत्र ते सुकृतात्मानो विहरन्ति महर्षयः॥३६॥]</strong></p>
<p><strong>इति श्रीमदारण्यकाण्डे चतुस्सप्ततितमस्सर्गः ॥</strong></p>
<p><strong>—————</strong></p>
<p><strong>॥ पञ्चसप्ततितमस्सर्गः ॥</strong></p>
<p><strong>दिवं तु तस्यां यातायां शबर्यांस्वेन तेजसा।<br>
लक्ष्मणेन सह भ्रात्रा चिन्तयामास राघवः ॥१॥</strong></p>
<p><strong>स चिन्तयित्वा धर्मात्मा प्रभावं तं महात्मनाम्।<br>
हितकारिणमेकाग्रंलक्ष्मणं राघवोऽब्रवीत् ॥२॥</strong></p>
<p><strong>“दृष्टोऽयमाश्रमस्सौम्य बह्वाश्चर्यो महात्मनाम्।<br>
विश्वस्तमृगशार्दूलो नानाविहगसेवितः ॥३॥</strong></p>
<p><strong>सप्तानां च समुद्राणामेषु तीर्थेषु लक्ष्मण!।<br>
उपस्पृष्टं च विधिवत्पितरश्चापि तर्पिताः ॥४॥</strong></p>
<p><strong>प्रणष्टमशुभं तत्तत्कल्याणं समुपस्थितम्।<br>
तेन तत्त्वेन हृष्टं मे मनो लक्ष्मण! सम्प्रति ॥५॥</strong></p>
<p><strong>हृदये मे नरव्याघ्र! शुभमाविर्भविष्यति।<br>
तदागच्छ गमिष्यावः पम्पां तां प्रियदर्शनाम् ॥६॥</strong></p>
<p><strong>ऋष्यमूको गिरिर्यत्र नातिदूरे प्रकाशते।<br>
यस्मिन् वसति धर्मात्मा सुग्रीवोंऽशुमतस्सुतः ॥७॥</strong></p>
<p><strong>नित्यं वालिभयात्त्रस्तश्चतुर्भिस्सह वानरैः।<br>
अभित्वरे च तं द्रष्टुं सुग्रीवं वानरर्षभम् ॥८॥</strong></p>
<p><strong>तदधीनं हि मे सौम्य! सीतायाः परिमार्गणम्।”<br>
एवं ब्रुवाणं तं धीरं रामं सौमित्रिरब्रवीत् ॥९॥</strong></p>
<p><strong>“गच्छावस्त्वरितं तत्र ममापि त्वरते मनः।”<br>
आश्रमात्तु ततस्तस्मान्निष्क्रम्य स विशाम्पतिः ॥१०॥</strong></p>
<p><strong>आजगाम ततः पम्पां लक्ष्मणेन सहाभिभूः।<br>
स ददर्श ततः पुण्यामुदारजनसेविताम् ॥११॥</strong></p>
<p><strong>नानाद्रुमलताकीर्णां पम्पां पानीयवाहिनीम्।<br>
पद्मेस्सौगन्धिकैस्ताम्रां शुक्लां कुमुदमण्डलैः ॥१२॥</strong></p>
<p><strong>नीलां कुवलयोद्धाटैर्बहुवर्णा कुथामिव।<br>
स तामासाद्य वै रामो दूरादुदकवाहिनीम् ॥१३॥</strong></p>
<p><strong>मतङ्गसरसं नाम हृदं समवगाहत।<br>
अरविन्दोत्पलवतींपद्मसौगन्धिकायुताम् ॥१४॥</strong></p>
<p><strong>पुष्पिताम्रवणोपेतां बर्हिणोद्धुष्टनादिताम्।<br>
तिलकैर्बीजपूरैश्च धवैश्शुक्लद्रुमैस्तथा ॥१५॥</strong></p>
<p><strong>पुष्पितैः करवीरैश्च पुन्नागैश्च सुपुष्पितैः।<br>
मालतीकुन्दगुल्मैश्च भाण्डीरैर्निचुलैस्तथा ॥१६॥</strong></p>
<p><strong>अशोकैस्सप्तपर्णैश्च केतकैरतिमुक्तकैः।<br>
अन्यैश्च विविधैर्वृक्षैः प्रमदामिव भूषिताम् ॥१७॥</strong></p>
<p><strong>सभीक्षमाणौ पुष्पाढ्यं सर्वतो विपुलद्रुमम्।<br>
कोयष्टिकैश्चार्जुनकैश्शतपत्रैश्च कीरकैः ॥१८॥</strong></p>
<p><strong>एतैश्चान्यैश्च विहगैर्नादितन्तु वनं महत्।<br>
ततो जग्मतुरव्यग्रौराघवौ सुसमाहितौ ॥१९॥</strong></p>
<p><strong>तद्वनं चैव सरसः पश्यन्तौ शकुनैर्युतम्।<br>
स ददर्श ततः पम्पां शीतवारिनिधिं शुभाम् ॥२०॥</strong></p>
<p><strong>प्रहृष्टनानाशकुनां पादपैरुपशोभिताम्।<br>
[तिलकाशोकपुन्नागवकुलोद्दालकाशिनीम् ॥२१॥]</strong></p>
<p><strong>स रामो विविधान् वृक्षान् सरांसि विविधानि च।<br>
पश्यन्कामाभिसन्तप्तो जगाम परमं हृदम् ॥२२॥</strong></p>
<p><strong>पुष्पितोपवनोपेतां सालचम्पकशोभिताम्।<br>
षट्पदौघसमाविष्टां श्रीमतीमतुलप्रभाम् ॥२३॥</strong></p>
<p><strong>स्फटिकोपमतोयाढ्यां श्लक्ष्णवालुकसन्तताम्।<br>
स तां दृष्ट्वा पुनः पम्पां पद्मसौगन्धिकैर्युताम् ॥२४॥</strong></p>
<p><strong>इत्युवाच तदा वाक्यं लक्ष्मणं सत्यविक्रमः।<br>
“अस्यास्तीरे तु पूर्वोक्तः पर्वतो धातुमण्डितः ॥२५॥</strong></p>
<p><strong>ऋश्यमूक इति ख्यातः पुण्यः पुष्पितपादपः।<br>
हरेर्ऋक्षरजोनाम्नः पुत्रस्तस्य महात्मनः ॥२६॥</strong></p>
<p><strong>अध्यास्ते तं महावीर्यस्सुग्रीव इति विश्रुतः।<br>
सुग्रीवमभिगच्छ त्वं वानरेन्द्रं नरर्षभ! ॥२७॥”</strong></p>
<p><strong>इत्युवाच पुनर्वाक्यं लक्ष्मणं सत्यविक्रमम्।<br>
&hellip;&hellip;&hellip;.न दीनेन तस्यामासक्तचेतसा ॥२८॥</strong></p>
<p><strong>कथं मया विना शक्यं सीतां लक्ष्मण! जीवितुम्।”<br>
इत्येवमुक्त्वामदनाभिपीडितस्स लक्ष्मणं वाक्यमनन्यचेतसम्।<br>
विवेश पम्पां नलिनीं मनोरमां रघूत्तमश्शोकविषादयन्त्रितः ॥२९॥</strong></p>
<p><strong>ततो महद्वर्त्म सुदूरसंक्रमः क्रमेण गत्वा प्रतिकूलधन्वनम्।<br>
ददर्श पम्पां शुभदर्शकाननामनेकनानाविधपक्षिजालकाम् ॥३०॥</strong></p>
<p><strong>इत्यार्षे श्रीमद्रामायणे आदिकाव्ये<br>
वाल्मीकीये चतुर्विंशत्सहस्रिकायां संहितायामारण्यकाण्डे पञ्चसप्ततितमस्सर्गः ॥</strong></p>
<p><strong>—————</strong></p>
<p>]</p>

  </div>
</article>


        

        



    <aside class="card border noPrint" id="section-tree-item-vAlmIkIyam_drAviDa-pAThaH_vAviLLa-pAThaH_AraNyakANDaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/vAlmIkIyam/drAviDa-pAThaH/vAviLLa-pAThaH/AraNyakANDaH/">आरण्यकाण्डः </a>
            <a data-toggle="collapse" href="#section-tree-item-body-vAlmIkIyam_drAviDa-pAThaH_vAviLLa-pAThaH_AraNyakANDaH_md" role="button" aria-expanded="false" aria-controls="section-tree-item-body-vAlmIkIyam_drAviDa-pAThaH_vAviLLa-pAThaH_AraNyakANDaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vAlmIkIyam_drAviDa-pAThaH_vAviLLa-pAThaH_AraNyakANDaH_md" class="card-body p-0 collapse">
            
            <li>domain: इतिहासः</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>pages: 262</li>
            
            <li>printer: वाविळ्ळ-यन्त्रालयः</li>
            
            <li>publish year: 1951</li>
            
            <li>serial no.: Ebharati-8231</li>
            
            <li>source_url: https://www.ebharatisampat.in/readbook3.php?bookid=Mjg0NTczMTcwNTQxMDk3&amp;pageno=MjI0MjQyNjk5NTk=</li>
            
            <li>sub-domain: रामायणम्</li>
            
            <li>title: आरण्यकाण्डः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
