<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ००१ हनुमता सागरोल्लङ्घनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="००१ हनुमता सागरोल्लङ्घनम्">
  <meta property="og:description" content="॥ श्रीमते रामानुजाय नमः ॥
तत्त्वज्ञानसमुच्चयो घनदयासारस्य सारो महान्निष्कर्षः कमलानिवासचरणद्वन्द्वानुरागस्मृतेः ।
अक्लेशः परिपाक एष जगतामक्षय्यपुण्यावलेरस्माकं निधिरक्षयो विजयते श्रीमान् शठारिर्गुरुः ॥ १ ॥
श्रीरामायणभूषायै प्रवृत्तो रामभक्तितः । व्याख्यां सुन्दरकाण्डस्य तिलकं कलयाम्यहम् ॥ २ ॥
ततो रावणनीतायास्सीतायाश्शत्रुकर्शनः ।
इयेष पदमन्वेष्टुं चारणाचरिते पथि ॥ ५।१।१ ॥
उक्तं परत्वासाधारणं समस्तकल्याणगुणाकरत्वं किष्किन्धाकाण्डे । अत्र सर्वसंहर्तृत्वमुच्यते, वक्ष्यति हि तत् “ब्रह्मा स्वयंभूः” इत्यादिना ॥ यद्वा पूर्वस्मिन् काण्डे सर्वथा मित्रसंरक्षणं कार्यमित्युक्तम् । अत्र दूतेन पतिव्रतया चैवं वर्तितव्यमित्यर्थः प्रतिपाद्यते । यद्वा पूर्वत्र सर्वरक्षणप्रवृत्तस्य विष्णोराचार्यरूपपुरुषकारलाभ उक्तः । अधुना आचार्यकृत्यमुच्यते । तत्र प्रथमे सर्गे शिक्षणीयशिष्यान्वेषणमुपपाद्यते–तत इत्यादि । ततः जाम्बवत्प्रोत्साहनानन्तरम् । चारणाः सङ्घचारिणो देवगायकाः तैराचरिते पथि आकाशे रावणनीतायास्सीतायाः पदं स्थानमन्वेष्टुमियेष । शत्रुकर्शनः तदन्वेषणविरोधिनिरसनसमर्थः । यद्वा चारणाचरिते पथि गत्वा सीतीयाः पदमन्वेष्टुमियेष । यद्वा यथापाङ्क्तमेवान्वयः । आकाशे ऽपि पदन्यासान्वेषणसमर्थो ऽयमिति बुद्धिचातुर्यातिशय उच्यते । अनेन शिष्यस्थानान्वेषणपरगुरुस्वरूपमुच्यते । ततः मुद्राप्रदानपूर्वकभगवदनुज्ञालाभानन्तरम् । शत्रुकर्शनः&#34;गुशब्दस्त्वन्धकारः स्याद्रुशब्दस्तन्निरोधकः । अन्धकारनिरोधित्वाद्गुरुरित्यभिधीयते ।&#34; इत्युक्तरीत्या अज्ञाननिवर्तनशीलो गुरुः । चारयन्ति आचारयन्ति धर्मानिति चारणाः पूर्वाचार्याः तैराचरिते पथि “महाजनो येन गतस्स पन्थाः” इत्युक्तसदाचारे, स्थित इति शेषः । रावयति असत्प्रलापान्कारयतीति रावणः अविवेकः, तेन नीतायाः स्ववशं प्रापितायाः सीतायाः अनादिभगवत्परतन्त्रचेतनस्य । सीताशब्देनायोनिजत्वोक्तेः स्त्रीलिङ्गेन पारतन्त्र्योक्तेश्च “स्त्रीप्रायमितरत्सर्वम्” इति ह्युक्तम् । पदं स्थानं संसारमण्डलमन्वेष्टुम्, सात्त्विकसंभाषणादिचिह्नं वा । तथोक्तम् “विष्णोः कटाक्षश्चाद्वेष आभिमुख्यं च सात्त्विकैः । सम्भाषणं षडेतानि त्वाचार्यप्राप्तिहेतवः” इति । यद्वा पदं व्यवसायमन्वेष्टुं कस्य चेतनस्य भगवत्प्राप्तावध्यवसाय इत्यन्वेष्टुम् इयेष । “पदं व्यवसितत्राणस्थानलक्ष्माङ्घ्रिवस्तुषु” इत्यमरः । अत्रैकादशसहस्रश्लोका गताः । द्वादशसहस्रस्यादिमो ऽयं श्लोकः । अत्र गायत्र्याः द्वादशमक्षरं प्रयुक्तं तदवलोकनीयं विद्वद्भिः ॥ ५।१।१ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="valmikiyam">

  <meta itemprop="name" content="००१ हनुमता सागरोल्लङ्घनम्">
  <meta itemprop="description" content="॥ श्रीमते रामानुजाय नमः ॥
तत्त्वज्ञानसमुच्चयो घनदयासारस्य सारो महान्निष्कर्षः कमलानिवासचरणद्वन्द्वानुरागस्मृतेः ।
अक्लेशः परिपाक एष जगतामक्षय्यपुण्यावलेरस्माकं निधिरक्षयो विजयते श्रीमान् शठारिर्गुरुः ॥ १ ॥
श्रीरामायणभूषायै प्रवृत्तो रामभक्तितः । व्याख्यां सुन्दरकाण्डस्य तिलकं कलयाम्यहम् ॥ २ ॥
ततो रावणनीतायास्सीतायाश्शत्रुकर्शनः ।
इयेष पदमन्वेष्टुं चारणाचरिते पथि ॥ ५।१।१ ॥
उक्तं परत्वासाधारणं समस्तकल्याणगुणाकरत्वं किष्किन्धाकाण्डे । अत्र सर्वसंहर्तृत्वमुच्यते, वक्ष्यति हि तत् “ब्रह्मा स्वयंभूः” इत्यादिना ॥ यद्वा पूर्वस्मिन् काण्डे सर्वथा मित्रसंरक्षणं कार्यमित्युक्तम् । अत्र दूतेन पतिव्रतया चैवं वर्तितव्यमित्यर्थः प्रतिपाद्यते । यद्वा पूर्वत्र सर्वरक्षणप्रवृत्तस्य विष्णोराचार्यरूपपुरुषकारलाभ उक्तः । अधुना आचार्यकृत्यमुच्यते । तत्र प्रथमे सर्गे शिक्षणीयशिष्यान्वेषणमुपपाद्यते–तत इत्यादि । ततः जाम्बवत्प्रोत्साहनानन्तरम् । चारणाः सङ्घचारिणो देवगायकाः तैराचरिते पथि आकाशे रावणनीतायास्सीतायाः पदं स्थानमन्वेष्टुमियेष । शत्रुकर्शनः तदन्वेषणविरोधिनिरसनसमर्थः । यद्वा चारणाचरिते पथि गत्वा सीतीयाः पदमन्वेष्टुमियेष । यद्वा यथापाङ्क्तमेवान्वयः । आकाशे ऽपि पदन्यासान्वेषणसमर्थो ऽयमिति बुद्धिचातुर्यातिशय उच्यते । अनेन शिष्यस्थानान्वेषणपरगुरुस्वरूपमुच्यते । ततः मुद्राप्रदानपूर्वकभगवदनुज्ञालाभानन्तरम् । शत्रुकर्शनः&#34;गुशब्दस्त्वन्धकारः स्याद्रुशब्दस्तन्निरोधकः । अन्धकारनिरोधित्वाद्गुरुरित्यभिधीयते ।&#34; इत्युक्तरीत्या अज्ञाननिवर्तनशीलो गुरुः । चारयन्ति आचारयन्ति धर्मानिति चारणाः पूर्वाचार्याः तैराचरिते पथि “महाजनो येन गतस्स पन्थाः” इत्युक्तसदाचारे, स्थित इति शेषः । रावयति असत्प्रलापान्कारयतीति रावणः अविवेकः, तेन नीतायाः स्ववशं प्रापितायाः सीतायाः अनादिभगवत्परतन्त्रचेतनस्य । सीताशब्देनायोनिजत्वोक्तेः स्त्रीलिङ्गेन पारतन्त्र्योक्तेश्च “स्त्रीप्रायमितरत्सर्वम्” इति ह्युक्तम् । पदं स्थानं संसारमण्डलमन्वेष्टुम्, सात्त्विकसंभाषणादिचिह्नं वा । तथोक्तम् “विष्णोः कटाक्षश्चाद्वेष आभिमुख्यं च सात्त्विकैः । सम्भाषणं षडेतानि त्वाचार्यप्राप्तिहेतवः” इति । यद्वा पदं व्यवसायमन्वेष्टुं कस्य चेतनस्य भगवत्प्राप्तावध्यवसाय इत्यन्वेष्टुम् इयेष । “पदं व्यवसितत्राणस्थानलक्ष्माङ्घ्रिवस्तुषु” इत्यमरः । अत्रैकादशसहस्रश्लोका गताः । द्वादशसहस्रस्यादिमो ऽयं श्लोकः । अत्र गायत्र्याः द्वादशमक्षरं प्रयुक्तं तदवलोकनीयं विद्वद्भिः ॥ ५।१।१ ॥">
  <meta itemprop="wordCount" content="4517">
  <meta name="twitter:card" content="summary">
  <meta name="twitter:title" content="००१ हनुमता सागरोल्लङ्घनम्">
  <meta name="twitter:description" content="॥ श्रीमते रामानुजाय नमः ॥
तत्त्वज्ञानसमुच्चयो घनदयासारस्य सारो महान्निष्कर्षः कमलानिवासचरणद्वन्द्वानुरागस्मृतेः ।
अक्लेशः परिपाक एष जगतामक्षय्यपुण्यावलेरस्माकं निधिरक्षयो विजयते श्रीमान् शठारिर्गुरुः ॥ १ ॥
श्रीरामायणभूषायै प्रवृत्तो रामभक्तितः । व्याख्यां सुन्दरकाण्डस्य तिलकं कलयाम्यहम् ॥ २ ॥
ततो रावणनीतायास्सीतायाश्शत्रुकर्शनः ।
इयेष पदमन्वेष्टुं चारणाचरिते पथि ॥ ५।१।१ ॥
उक्तं परत्वासाधारणं समस्तकल्याणगुणाकरत्वं किष्किन्धाकाण्डे । अत्र सर्वसंहर्तृत्वमुच्यते, वक्ष्यति हि तत् “ब्रह्मा स्वयंभूः” इत्यादिना ॥ यद्वा पूर्वस्मिन् काण्डे सर्वथा मित्रसंरक्षणं कार्यमित्युक्तम् । अत्र दूतेन पतिव्रतया चैवं वर्तितव्यमित्यर्थः प्रतिपाद्यते । यद्वा पूर्वत्र सर्वरक्षणप्रवृत्तस्य विष्णोराचार्यरूपपुरुषकारलाभ उक्तः । अधुना आचार्यकृत्यमुच्यते । तत्र प्रथमे सर्गे शिक्षणीयशिष्यान्वेषणमुपपाद्यते–तत इत्यादि । ततः जाम्बवत्प्रोत्साहनानन्तरम् । चारणाः सङ्घचारिणो देवगायकाः तैराचरिते पथि आकाशे रावणनीतायास्सीतायाः पदं स्थानमन्वेष्टुमियेष । शत्रुकर्शनः तदन्वेषणविरोधिनिरसनसमर्थः । यद्वा चारणाचरिते पथि गत्वा सीतीयाः पदमन्वेष्टुमियेष । यद्वा यथापाङ्क्तमेवान्वयः । आकाशे ऽपि पदन्यासान्वेषणसमर्थो ऽयमिति बुद्धिचातुर्यातिशय उच्यते । अनेन शिष्यस्थानान्वेषणपरगुरुस्वरूपमुच्यते । ततः मुद्राप्रदानपूर्वकभगवदनुज्ञालाभानन्तरम् । शत्रुकर्शनः&#34;गुशब्दस्त्वन्धकारः स्याद्रुशब्दस्तन्निरोधकः । अन्धकारनिरोधित्वाद्गुरुरित्यभिधीयते ।&#34; इत्युक्तरीत्या अज्ञाननिवर्तनशीलो गुरुः । चारयन्ति आचारयन्ति धर्मानिति चारणाः पूर्वाचार्याः तैराचरिते पथि “महाजनो येन गतस्स पन्थाः” इत्युक्तसदाचारे, स्थित इति शेषः । रावयति असत्प्रलापान्कारयतीति रावणः अविवेकः, तेन नीतायाः स्ववशं प्रापितायाः सीतायाः अनादिभगवत्परतन्त्रचेतनस्य । सीताशब्देनायोनिजत्वोक्तेः स्त्रीलिङ्गेन पारतन्त्र्योक्तेश्च “स्त्रीप्रायमितरत्सर्वम्” इति ह्युक्तम् । पदं स्थानं संसारमण्डलमन्वेष्टुम्, सात्त्विकसंभाषणादिचिह्नं वा । तथोक्तम् “विष्णोः कटाक्षश्चाद्वेष आभिमुख्यं च सात्त्विकैः । सम्भाषणं षडेतानि त्वाचार्यप्राप्तिहेतवः” इति । यद्वा पदं व्यवसायमन्वेष्टुं कस्य चेतनस्य भगवत्प्राप्तावध्यवसाय इत्यन्वेष्टुम् इयेष । “पदं व्यवसितत्राणस्थानलक्ष्माङ्घ्रिवस्तुषु” इत्यमरः । अत्रैकादशसहस्रश्लोका गताः । द्वादशसहस्रस्यादिमो ऽयं श्लोकः । अत्र गायत्र्याः द्वादशमक्षरं प्रयुक्तं तदवलोकनीयं विद्वद्भिः ॥ ५।१।१ ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/vAlmIkIyam\/drAviDa-pAThaH\/govinda-rAja-bhUShaNam_iitk\/5_sundarakANDam\/01-lankA-praveshaH\/001_hanumatA_sAgarollanghanam\/".replace(basePath, "/");
  pageVars.pageParams = {};
  pageVars.pageSource = "vAlmIkIyam\/drAviDa-pAThaH\/govinda-rAja-bhUShaNam_iitk\/5_sundarakANDam\/01-lankA-praveshaH\/001_hanumatA_sAgarollanghanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/" />
<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ००१ हनुमता सागरोल्लङ्घनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००१ हनुमता सागरोल्लङ्घनम्">००१ हनुमता सागरोल्लङ्घनम्</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥  श्रीमते रामानुजाय नमः  ॥</p>
<p>तत्त्वज्ञानसमुच्चयो घनदयासारस्य सारो महान्निष्कर्षः
कमलानिवासचरणद्वन्द्वानुरागस्मृतेः ।</p>
<p>अक्लेशः परिपाक एष जगतामक्षय्यपुण्यावलेरस्माकं निधिरक्षयो विजयते श्रीमान्
शठारिर्गुरुः  ॥ १  ॥</p>
<p>श्रीरामायणभूषायै प्रवृत्तो रामभक्तितः । व्याख्यां सुन्दरकाण्डस्य तिलकं
कलयाम्यहम्  ॥ २  ॥</p>
<p>ततो रावणनीतायास्सीतायाश्शत्रुकर्शनः ।</p>
<p>इयेष पदमन्वेष्टुं चारणाचरिते पथि  ॥  ५।१।१  ॥</p>
<p>उक्तं परत्वासाधारणं समस्तकल्याणगुणाकरत्वं किष्किन्धाकाण्डे । अत्र
सर्वसंहर्तृत्वमुच्यते, वक्ष्यति हि तत् &ldquo;ब्रह्मा स्वयंभूः&rdquo; इत्यादिना  ॥
यद्वा पूर्वस्मिन् काण्डे सर्वथा मित्रसंरक्षणं कार्यमित्युक्तम् । अत्र
दूतेन पतिव्रतया चैवं वर्तितव्यमित्यर्थः प्रतिपाद्यते । यद्वा पूर्वत्र
सर्वरक्षणप्रवृत्तस्य विष्णोराचार्यरूपपुरुषकारलाभ उक्तः । अधुना
आचार्यकृत्यमुच्यते । तत्र प्रथमे सर्गे
शिक्षणीयशिष्यान्वेषणमुपपाद्यते&ndash;तत इत्यादि । ततः
जाम्बवत्प्रोत्साहनानन्तरम् । चारणाः सङ्घचारिणो देवगायकाः तैराचरिते पथि
आकाशे रावणनीतायास्सीतायाः पदं स्थानमन्वेष्टुमियेष । शत्रुकर्शनः
तदन्वेषणविरोधिनिरसनसमर्थः । यद्वा चारणाचरिते पथि गत्वा सीतीयाः
पदमन्वेष्टुमियेष । यद्वा यथापाङ्क्तमेवान्वयः । आकाशे ऽपि
पदन्यासान्वेषणसमर्थो ऽयमिति बुद्धिचातुर्यातिशय उच्यते । अनेन
शिष्यस्थानान्वेषणपरगुरुस्वरूपमुच्यते । ततः
मुद्राप्रदानपूर्वकभगवदनुज्ञालाभानन्तरम् । शत्रुकर्शनः&quot;गुशब्दस्त्वन्धकारः
स्याद्रुशब्दस्तन्निरोधकः । अन्धकारनिरोधित्वाद्गुरुरित्यभिधीयते ।&quot;
इत्युक्तरीत्या अज्ञाननिवर्तनशीलो गुरुः । चारयन्ति आचारयन्ति धर्मानिति
चारणाः पूर्वाचार्याः तैराचरिते पथि &ldquo;महाजनो येन गतस्स पन्थाः&rdquo;
इत्युक्तसदाचारे, स्थित इति शेषः । रावयति असत्प्रलापान्कारयतीति रावणः
अविवेकः, तेन नीतायाः स्ववशं प्रापितायाः सीतायाः
अनादिभगवत्परतन्त्रचेतनस्य । सीताशब्देनायोनिजत्वोक्तेः स्त्रीलिङ्गेन
पारतन्त्र्योक्तेश्च &ldquo;स्त्रीप्रायमितरत्सर्वम्&rdquo; इति ह्युक्तम् । पदं स्थानं
संसारमण्डलमन्वेष्टुम्, सात्त्विकसंभाषणादिचिह्नं वा । तथोक्तम् &ldquo;विष्णोः
कटाक्षश्चाद्वेष आभिमुख्यं च सात्त्विकैः । सम्भाषणं षडेतानि
त्वाचार्यप्राप्तिहेतवः&rdquo; इति । यद्वा पदं व्यवसायमन्वेष्टुं कस्य चेतनस्य
भगवत्प्राप्तावध्यवसाय इत्यन्वेष्टुम् इयेष । &ldquo;पदं
व्यवसितत्राणस्थानलक्ष्माङ्घ्रिवस्तुषु&rdquo; इत्यमरः । अत्रैकादशसहस्रश्लोका
गताः । द्वादशसहस्रस्यादिमो ऽयं श्लोकः । अत्र गायत्र्याः द्वादशमक्षरं
प्रयुक्तं तदवलोकनीयं विद्वद्भिः  ॥  ५।१।१ ॥</p>
<p>दुष्करं निष्प्रतिद्वन्द्वं चिकीर्षन्कर्म वानरः ।</p>
<p>समुदग्रशीरोग्रीवो गवां पतिरिवा ऽ ऽबभौ  ॥  ५।१।२  ॥</p>
<p>दुष्करमिति । निष्प्रतिद्वन्द्वं यथा भवति तथा दुष्करं चिकीर्षन्
समुदग्रशिरोग्रीवः समुन्नतशिरोग्रीवः गवां पतिः वृषभः  ॥  ५।१।२ ॥</p>
<p>अथ वैडूर्यवर्णेषु शाद्वलेषु महाबलः ।</p>
<p>धीरस्सलिलकल्पेषु विचचार यथासुखम्  ॥  ५।१।३ ॥</p>
<p>अथेति । शाद्वलानां सलिलकल्पत्वं वैडूर्यवर्णतया  ॥  ५।१।३ ॥</p>
<p>द्विजान् वित्रासयन् धीमानुरसा पादपान् हरन् ।</p>
<p>मृगांश्च सुबहून्निघ्नन् प्रवृद्ध इव केसरी  ॥  ५।१।४ ॥</p>
<p>द्विजानिति । केसरीव बभाविति शेषः  ॥  ५।१।४ ॥</p>
<p>नीललोहितमाञ्जिष्ठपत्रवर्णैस्सितासितैः ।</p>
<p>स्वभावविहितैश्चित्रैर्धातुभिः समलङ्कृतम्  ॥  ५।१।५ ॥</p>
<p>कामरूपिभिराविष्टमभीक्ष्णं सपरिच्छदैः ।</p>
<p>यक्षकिन्नरगन्धर्वैर्देवकल्पैश्च पन्नगैः  ॥  ५।१।६ ॥</p>
<p>स तस्य गिरिवर्यस्य तले नागवरायुते ।</p>
<p>तिष्ठते कपिवरस्तस्य ह्रदे नाग इवाबभौ  ॥  ५।१।७ ॥</p>
<p>नीलेति, अत्र यच्छब्दो ऽध्याहार्यः । यदेवंविधं तलं तत्र तिष्ठन्नित्यन्वयः
। पत्रवर्णैः पत्रश्यामैः । &ldquo;पलाशो हरितो हरित्&rdquo; इति हलायुधः । सितासितैः
कल्माषैः । स्वभावविहितैः स्वतस्सिद्धैः  ॥  ५।१।५७ ॥</p>
<p>स सूर्याय महेन्द्राय पवनाय स्वयम्भुवे ।</p>
<p>भूतेभ्यश्चाञ्जलिं कृत्वा चकार गमने मतिम्  ॥  ५।१।८ ॥</p>
<p>स सूर्यायेति । स्वयम्भुवे चतुर्मुखाय । भूतेभ्यः देवयोनिभ्यः  ॥  ५।१।८
॥</p>
<p>अञ्जलिं प्राङ्मुखः कृत्वा पवनायात्मयोनये ।</p>
<p>ततो ऽभिववृधे गन्तुं दक्षिणो दक्षिणां दिशम्  ॥  ५।१।९  ॥</p>
<p>अञ्जलिमिति । आत्मयोनये स्वकारणभूताय । दक्षिणः समर्थः । हनुमान्
प्राङ्मुखः सन् आत्मयोनये पवनाय अञ्जलिं कृत्वा ततो दक्षिणां दिशं गन्तुं
ववृध इत्यन्वयः । हिः पादपूरणे । अञ्जलिं प्राङ्मुखः कुर्वन्निति
पाठस्त्वयुक्तः, शतृप्रत्ययेन
प्राङ्मुखत्वविशेष्टाञ्जलिकरणदक्षिणदिग्गमनोद्योगयेरेककालिकत्वप्रतीत्या
विरोधात् । नहि प्राङ्मुखस्यैव सत्तो दक्षिणदिग्गमनोद्योगो युज्यते  ॥
५।१।९  ॥</p>
<p>प्लवङ्गप्रवरैर्दृष्टः प्लवने कृतनिश्चयः ।</p>
<p>ववृधे रामवृद्ध्यर्थं समुद्र इव पर्वसु  ॥  ५।१।१० ॥</p>
<p>प्लवङ्गेति  ॥  रामवृद्ध्यर्थं रामप्रयोजनार्थम्  ॥  ५।१।१० ॥</p>
<p>निष्प्रमाणशरीरस्सन् लिलङ्घयिषुरर्णवम् ।</p>
<p>बाहुभ्यां पीडयामास चरणाभ्यां च पर्वतम्  ॥  ५।१।११ ॥</p>
<p>निष्प्रमाणशरीरः निर्मर्यादशरीरः  ॥  बाहुभ्यामित्युक्तिर्वानरस्य चतुर्भिः
सञ्चारात्  ॥  ५।१।११ ॥</p>
<p>स चचालाचलश्चापि मुहूर्तं कपिपीडितः ।</p>
<p>तरूणां पुष्पिताग्राणां सर्वं पुष्पमशातयत्  ॥  ५।१।१२ ॥</p>
<p>तेन पादपमुक्तेन पुष्पौघेण सुगन्धिना ।</p>
<p>सर्वतः संवृतश्शैलो बभौ पुष्पमयो यथा  ॥  ५।१।१३ ॥</p>
<p>तेन चोत्तमवीर्येण पीड्यमानस्स पर्वतः ।</p>
<p>सलिलं सम्प्रसुस्राव मदं मत्त इव द्विपः  ॥  ५।१।१४ ॥</p>
<p>स चचालेति । चापीत्येकमव्ययमप्यर्थकम् । अशातयत् अगच्छत् । स्वर्थे णिच्  ॥
५।१।१२१४ ॥</p>
<p>पीड्यमानस्तु बलिना महेन्द्रस्तेन पर्वतः ।</p>
<p>रीतिर्निर्वर्तयामास कगाञ्चनाञ्जनराजतीः  ॥  ५।१।१५ ॥</p>
<p>पीड्यमान । रीतीः रेखाः काञ्चनाञ्जनरजतगर्भासु शिलासु विदीर्यमाणासु
दृश्यमानास्तास्ता भेदधारा इत्यर्थः  ॥  ५।१।१५ ॥</p>
<p>मुमोच च शिलाश्शैलो विशालास्समनश्शिलाः ।</p>
<p>मध्यमेनार्चिषा जुष्टो धूमराजीरिवानलः  ॥  ५।१।१६ ॥</p>
<p>मुमोचेति । समनश्शिलाः धातुविशेषसहिताः । मध्यमेनार्चिषा मध्यमया ज्वालया,
पार्श्वज्वाला हि न धूमनिवर्तिका  ॥  ५।१।१६ ॥</p>
<p>गिरिणा पीड्यमानेन पीड्यमानानि सर्वतः ।</p>
<p>गुहाविष्टानि भूतानि विनेदुर्विकृतैस्स्वरैः  ॥  ५।१।१७ ॥</p>
<p>गिरिणेति । विकृतैः विकृतिमद्भिः, दैन्यव्यञ्जकैरित्यर्थः  ॥  ५।१।१७ ॥</p>
<p>स महासत्त्वसन्नादश्शैलपीडानिमित्तजः ।</p>
<p>पृथिवीं पूरयामास दिशश्चोपवनानि च  ॥  ५।१।१८ ॥</p>
<p>स इति । सत्त्वसन्नादः भूतसन्नादः  ॥  ५।१।१८ ॥</p>
<p>शिरोभिः पृथुभिस्सर्पा व्यक्तस्वस्तिकलक्षणैः ।</p>
<p>वमन्तः पावकं घोरं ददंशुर्दशनैश्शिलाः  ॥  ५।१।१९ ॥</p>
<p>शिरोभिरिति  ॥  स्वस्तिकं नाम फणोपरि दृश्यमानार्धचन्द्रकम् । ददंशुरिति ।
दंशनं कोपव्यापारः  ॥  ५।१।१९ ॥</p>
<p>तास्तदा सविषैर्दष्टाः कुपितैस्तैर्महाशिलाः ।</p>
<p>जज्वलुः पावकोद्दीप्ता बिभिदुश्च सहस्रधा  ॥  ५।१।२० ॥</p>
<p>ता इति । बिभिदुः भिन्नाः  ॥  ५।१।२० ॥</p>
<p>यानि चौषधजालानि तस्मिन् जातानि पर्वते ।</p>
<p>विषघ्नान्यपि नागानां न शकुश्शमितुं विषम्  ॥  ५।१।२१ ॥</p>
<p>यानीति । अत्र तानीत्यध्याहार्यम् । शमितुं शमयितुम्  ॥  ५।१।२१ ॥</p>
<p>भिद्यते ऽयं गिरिर्भूतैरिति मत्वा तपस्विनः  ॥  ५।१।२२ ॥</p>
<p>भिद्यत इत्यर्धमेकम् । उत्पेतुरित्यनुषज्यते  ॥  ५।१।२२ ॥</p>
<p>त्रस्ता विद्याधरास्तस्मादुत्पेतुः स्त्रीगणैस्सह ।</p>
<p>पानभूमिगतं हित्वा हैममासवभाजनम् ।</p>
<p>पात्राणि च महार्हाणि करकांश्च हिरण्मयान्  ॥  ५।१।२३ ॥</p>
<p>लेह्यानुच्चावचान् भक्ष्यान् मांसानि विविधानि च ।</p>
<p>आर्षभाणि च चर्माणि खड्गांश्च कनकत्सरून्  ॥  ५।१।२४ ॥</p>
<p>त्रस्ता इत्यादिसार्दश्लोकद्वमेकान्वयम् । आसवभाजनं मद्यपात्रम् । पात्राणि
भोजनपात्राणि । आर्षभाणि चर्माणि ऋषभचर्मपिनद्धानि खेटकानि । त्सरुः
मुष्टिबन्धनम्  ॥  ५।१।२३,२४ ॥</p>
<p>कृतकण्ठगुणाः क्षीबा रक्तमाल्यानुलेपनाः ।</p>
<p>रक्ताक्षाः पुष्कराक्षाश्च गगनं प्रतिपेदिरे  ॥  ५।१।२५ ॥</p>
<p>कृतेति । कृतकण्ठगुणाः कृतकण्ठस्रजः । क्षीबाः मत्ताः । रक्ताक्षाः
मधुपानात् । पुष्कराक्षाः स्वभावत इत्यर्थः  ॥  ५।१।२५ ॥</p>
<p>हारनूपुरकेयूरपारिहार्यधराः स्त्रियः ।</p>
<p>विस्मितास्सस्मितास्तस्थुराकाशे रमणैस्सह  ॥  ५।१।२६ ॥</p>
<p>हारेति । पारिहार्यं वलयम् । तस्थुः तस्थुश्च  ॥  ५।१।२६ ॥</p>
<p>दर्शयन्तो महाविद्यां विद्याधरमहर्षयः ।</p>
<p>सहितास्तस्थुराकाशे वीक्षां चक्रुश्च पर्वतम्  ॥  ५।१।२७ ॥</p>
<p>दर्शयन्तः प्रयोजयन्तः । महाविद्याम् अणिमाद्यष्टमहासिद्धिम् ।
विद्याधरमहर्षयः विद्याधराः महर्षय इवेत्युपमितसमासः । &ldquo;उपमितं
व्याघ्रादिभिः सामान्याप्रयोगे&rdquo; इत्यनुशासनात् । विद्याधरश्रेष्ठा इत्यर्थः
। विद्याधरा महर्षयश्चेति द्वन्द्वसमासो न युक्तः, इति विद्याधराः
श्रुत्वेत्युपरितनश्लोके विद्याधराणामेवोपादानात्  ॥  ५।१।२७ ॥</p>
<p>शुश्रुवुश्च तदा शब्दमृषीणां भावितात्मानम् ।</p>
<p>चारणानां च सिद्धानां स्थितानां विमले ऽम्बरे  ॥  ५।१।२८ ॥</p>
<p>एष पर्वतसङ्काशो हनूमान् मारुतात्मजः ।</p>
<p>तितीर्षति महावेगस्समुद्रं मकरालयम्  ॥  ५।१।२९ ॥</p>
<p>रामार्थं वानरार्थं च चिकार्षन् कर्म दुष्करम् ।</p>
<p>समुद्रस्य परं पारं दुष्प्रापं प्राप्तुमिच्छति  ॥  ५।१।३० ॥</p>
<p>इति विद्याधराः श्रुत्वा वचस्तेषां महात्मनाम् ।</p>
<p>तमप्रमेयं ददृशुः पर्वते वानरर्षभम्  ॥  ५।१।३१ ॥</p>
<p>दुधुवे च स रोमाणि चकम्पे चाचलोपमः ।</p>
<p>ननाद सुमहानादं सुमहानिव तोयदः  ॥  ५।१।३२  ॥</p>
<p>समुद्रं तितीर्षतीत्युक्तम् । तस्य प्रयोजनकथनायोक्तमनुवदति रामार्थमिति  ॥
५।१।३०३२  ॥</p>
<p>आनुपूर्व्येण वृत्तं च लाङ्गूलं रोमभिश्चितम् ।</p>
<p>उत्पतिष्यन् विचिक्षेप पक्षिराज इवोरगम्  ॥  ५।१।३३ ॥</p>
<p>तस्य लाङ्गूलमाविद्धमात्तवेगस्य पृष्ठतः ।</p>
<p>ददृशे गरुडेनेव ह्रियमाणो महोरगः  ॥  ५।१।३४ ॥</p>
<p>आनुपूर्व्येणेति । आनुपूर्व्येण वृत्तं क्रमेण वृत्तम्  ॥  ५।१।३३३४ ॥</p>
<p>बाहू संस्तम्भयामास महापरिघसन्निभौ ।</p>
<p>ससाद च कपिः कट्यां चरणौ संचुकोच च  ॥  ५।१।३५ ॥</p>
<p>लङ्घनोद्योगकालिकावस्थां वर्णयति बाहू इत्यादिना । बाहू संस्तम्भयामास
निश्चलीचकार । कट्यां ससाद शरीरं संचुकोचेत्यर्थः । चरणौ संचुकोच च  ॥
५।१।३५ ॥</p>
<p>संहृत्य च भुजौ श्रीमान् तथैव च शिरोधराम् ।</p>
<p>तेजस्सत्त्वं तथा वीर्यमाविवेश स वीर्यवान्  ॥  ५।१।३६ ॥</p>
<p>संहृत्येति । संहृत्य संकोच्य  ॥  ५।१।३६ ॥</p>
<p>मार्गमालोकयन् दूरादूर्ध्वं प्रणिहितेक्षणः ।</p>
<p>रुरोध हृदये प्राणानाकाशमवलोकयन्  ॥  ५।१।३७ ॥</p>
<p>पद्भ्यां दृढमवस्थानं कृत्वा स कपिकुञ्जरः ।</p>
<p>निकुञ्च्य कर्णौ हनुमानुत्पतिष्यन् महाबलः ।</p>
<p>वानरान् वानरश्रेष्ठ इदं वचनमब्रवीत्  ॥  ५।१।३८ ॥</p>
<p>यथा राघवनिर्मुक्तश्शरः श्वसनविक्रमः ।</p>
<p>गच्छेत्तद्वद्गमिष्यामि लङ्कां रावणपालिताम्  ॥  ५।१।३९ ॥</p>
<p>मार्गमिति । प्राणान् उच्छ्वासरूपान् । प्राणनिरोधो व्योमोत्पतनार्थम्  ॥
५।१।३७३९ ॥</p>
<p>नहि द्रक्ष्यामि यदि तां लङ्कायां जनकात्मजाम् ।</p>
<p>अनेनैव हि वेगेन गमिष्यामि सुरालयम्  ॥  ५।१।४० ॥</p>
<p>नहीति । हिशब्दः पादपूरणे  ॥  ५।१।४० ॥</p>
<p>यदि वा त्रिदिवे सीतां न द्रक्ष्याम्यकृतश्रमः ।</p>
<p>बद्ध्वा राक्षसराजानमानयिष्यामि रावणम्  ॥  ५।१।४१  ॥</p>
<p>सर्वथा कृकार्यो ऽहमेष्यामि सह सीतया ।</p>
<p>आनयिष्यामि वा लङ्कां समुत्पाट्य सरावणाम्  ॥  ५।१।४२  ॥</p>
<p>एवमुक्त्वा तु हनुमान् वानरान् वानरोत्तमः  ॥  ५।१।४३ ॥</p>
<p>उत्पपाताथ वेगेन वेगवानविचारयन् ।</p>
<p>सुपर्णमिव चात्मानं मेने स कपिकुञ्जरः  ॥  ५।१।४४ ॥</p>
<p>यदीति । अकृतश्रमः अप्राप्तश्रमः । पाक्षप्तराजावमित्यत्र टजभाव आर्षः ।
आनयिष्यामि आनेष्यामि  ॥  ५।१।४१४४ ॥</p>
<p>समुत्पतति तस्मिंस्तु वेगात्ते नगरोहिणः ।</p>
<p>संहृत्य विटपान् सर्वान् समुत्पेतुस्समन्ततः  ॥  ५।१।४५ ॥</p>
<p>समुत्पततीति । तस्मिन् हनुमति वेगात्समुत्पतति सति । नगरोहिणः शैलरुहा
वृक्षाः विटपान् संहृत्य आदाय, समुत्पेतुरित्यर्थः  ॥  ५।१।४५ ॥</p>
<p>स मत्तकोयष्टिभकान् पादपान् पुष्पशालिनः ।</p>
<p>उद्वहन्नूरुवेगेन जगाम विमले ऽम्बरे  ॥  ५।१।४६ ॥</p>
<p>उरुवेगोद्धता वृक्षा मुहूर्तं कपिमन्वयुः ।</p>
<p>प्रस्थितं दार्घमध्वानं स्वबन्धुमिव बान्धवाः  ॥  ५।१।४७ ॥</p>
<p>संग्रहणोक्तं विवृणोति स मत्तेत्यादिना । कोयष्टिभकः कोयष्टिः  ॥
५।१।४६,४७ ॥</p>
<p>तमूरुवेगोन्मथितास्सालाश्चान्ये नगोत्तमाः ।</p>
<p>अनुजग्मुर्हनूमन्तं सैन्या इव महीपतिम्  ॥  ५।१।४८ ॥</p>
<p>सुपुष्पिताग्रैर्बहुभिः पादपैरन्वितः कपिः ।</p>
<p>हनुमान् पर्वताकारो बभूवाद्भुतदर्शनः  ॥  ५।१।४९ ॥</p>
<p>तमिति । तमूरुवेगेति पाठः । ऊरुवेगेन उन्मथिताः सालाः सावृक्षाः । अन्ये
नगोत्तमाः अन्ये वृक्षश्रेष्ठाः ।सैन्याः सेनायां समवेताः पुरुषाः ।
&ldquo;सेनायां समवेता ये सैन्यास्ते नैनिकाश्च ते&rdquo; इत्यमरः  ॥  ५।१।४८,४९ ॥</p>
<p>सारवन्तो ऽथ ये वृक्षा न्यमज्जन् लवणाम्भसि ।</p>
<p>भयादिव महेन्द्रस्य पर्वता वरुणालये  ॥  ५।१।५० ॥</p>
<p>सारवन्तः स्तिरांशवन्तः । &ldquo;सारो बले स्थिरांशे च &quot; इत्यमरः  ॥  ५।१।५० ॥</p>
<p>स नानाकुसुमैः कीर्णः कपिस्साङ्कुरकोरकैः ।</p>
<p>शुशुभे मेघसङ्काशः खद्योतैरिव पर्वतः  ॥  ५।१।५१ ॥</p>
<p>स नानाकुसुमैरिति । मेघसङ्काशः स कपिरित्यन्वयः । खद्योतैः रात्राविति शेषः
॥  ५।१।५१ ॥</p>
<p>विमुक्तास्तस्य वेगेन मुक्त्वा पुष्पाणि ते द्रुमाः ।</p>
<p>अवशीर्यन्त सलिले निवृत्ताः सुहृदो यथा  ॥  ५।१।५२ ॥</p>
<p>विमुक्ता इति  ॥  अवशीर्यन्त अवाशीर्यन्त । आगमशासनस्यानित्यत्वादडभावः ।
स्थितवन्त इत्यर्थः । निवृत्ताः बन्धूननुगम्य निवृत्ताः । सुहृत्पक्षे सलिल
सामीप्ये सप्तमी । &ldquo;उदकान्तात् स्निग्धो बन्धुव्रजेत्&rdquo; इत्युक्तेः  ॥
५।१।५२ ॥</p>
<p>लघुत्वेनोपन्नं तद्विचित्रं सागरे ऽपतत् ।</p>
<p>द्रुमाणां विविधं पुष्पं कपिवायुसमीरितम्  ॥  ५।१।५३ ॥</p>
<p>लघुत्वेनोपपन्नं लघुत्वेन युक्तम्  ॥  ५।१।५३ ॥</p>
<p>ताराचितमिवाकाशं प्रबभौ स महार्णवः  ॥  ५।१।५४ ॥</p>
<p>तारेत्यर्धमेकं वाक्यम् । ताराचितमिव आकाशं प्रबभौ स महार्णवः  ॥
५।१।५४ ॥</p>
<p>पुष्पौघेणानुबद्धेन नानावर्णेन वानरः ।</p>
<p>बभौ मेघ इवाकाशे विद्युद्गणविभूषितः  ॥  ५।१।५५ ॥</p>
<p>तस्य वेगसमाधूतैः पुष्पैस्तोयमदृश्यत ।</p>
<p>ताराभिरभिरामाभिरुदिताभिरिवाम्बरम्  ॥  ५।१।५६ ॥</p>
<p>तस्याम्बरगतौ बाहू ददृशाते प्रसारितौ ।</p>
<p>पर्वताग्राद्विनिष्क्रान्तौ पञ्चास्याविव पन्नगौ  ॥  ५।१।५७ ॥</p>
<p>पुष्पौघेणेति । अनुबद्धेन व्याप्तेन  ॥  ५।१।५५५७ ॥</p>
<p>पिबन्निव बभौ चापि सोर्मिजालं महर्णवम् ।</p>
<p>पिपासुरिव चाकाशं ददृशे स महाकपिः  ॥  ५।१।५८ ॥</p>
<p>तस्य विद्युत्प्रभाकारे वायुमार्गानुसारिणः ।</p>
<p>नयने विप्रकाशेते पर्वतस्ताविवानलौ  ॥  ५।१।५९ ॥</p>
<p>पिबन्निवेति । अर्णवं पिबन्निव आकाशं पिपासुरिवेत्याभ्यामस्य
महानुद्योगस्सूच्यते । लङ्घनवेगेन सहसा क्षीयमाणे सागरविस्तारे स पीयमान इव
भवति एवमम्बरं च । ततो ऽतिवेगेन गच्छन् स महार्णवं पिबन्निव बभौ तथा
आकाशमपीत्याहुः  ॥  ५।१।५८,५९ ॥</p>
<p>पिङ्गे पिङ्गाक्षमुख्यस्य बृहती परिमण्डले ।</p>
<p>चक्षुषी संप्रकाशेते चन्द्रसूर्याविवोदितौ  ॥  ५।१।६० ॥</p>
<p>पिङ्गे पिङ्गलवर्णे । पिङ्गाक्षाणां वानराणां मुख्यस्य । परिमण्डले
मण्डलाकारे चन्द्रसूर्याविवेत्यभूतोपमा  ॥  ५।१।६० ॥</p>
<p>मुखं नासिकया तस्य ताम्रया ताम्रमाबभौ ।</p>
<p>सन्ध्यया समभिस्पृष्टं यथा तत्सूर्यमण्डलम्  ॥  ५।१।६१  ॥</p>
<p>मुखमिति । तत्सूर्यमण्डलं सन्ध्यासूर्यमण्डलम्  ॥  ५।१।६१  ॥</p>
<p>लाङ्गूलं च समाविद्धं प्लवमानस्य शोभते ।</p>
<p>अम्बरे वायुपुत्रस्य शक्रध्वज इवोच्छ्रितः  ॥  ५।१।६२  ॥</p>
<p>लाङ्गूलचक्रेण महान् शुक्लदंष्ट्रो ऽनिलात्मजः ।</p>
<p>व्यरोचतमाहाप्राज्ञः परिवेषीव भास्करः  ॥  ५।१।६३ ॥</p>
<p>लाङ्गूलमिति । समाविद्धम् उन्नतीकृतम्  ॥  ५।१।६२६३ ॥</p>
<p>स्फिग्देशेनाभिताम्रेण रराज स महाकपिः ।</p>
<p>महता दारितेनेव गिरिर्गैरिकधातुना  ॥  ५।१।६४ ॥</p>
<p>स्फिग्देशेन वालमूलप्रदेशेन  ॥  ५।१।६४ ॥</p>
<p>तस्य वानरसिंहस्य प्लवमानस्य सागरम् ।</p>
<p>कक्षान्तरगतो वायुर्जीमूत इव गर्जति  ॥  ५।१।६५ ॥</p>
<p>गर्जति अगर्जत्  ॥  ५।१।६५ ॥</p>
<p>खे यथा निपतन्त्युल्का ह्युत्तरान्ताद्विनिःसृता ।</p>
<p>दृश्यते सानुबन्धा च तथा स कपिकुञ्जरः  ॥  ५।१।६६ ॥</p>
<p>खे यथेति । सानुबन्धा, सपुच्छा उल्का हि पुच्छयुक्ता निपतति  ॥  ५।१।६६ ॥</p>
<p>पतत्पतङ्गसङ्काशो व्यायतः शुशुभे कपिः ।</p>
<p>प्रवृद्ध इव मातङ्गः कक्ष्यया बद्ध्यमानया  ॥  ५।१।६७ ॥</p>
<p>पतदिति । पतङ्गः सूर्यः । व्यायतो दीर्घः । प्रवृद्ध इव दीर्घ इव,
कक्ष्यायां बद्ध्यमानायां हि मातङ्गो दीर्घो भवति  ॥  ५।१।६७ ॥</p>
<p>उपरिष्टाच्छरीरेण च्छायया चावगाढया ।</p>
<p>सागरे मारुताविष्टा नौरिवासीत्तदा कपिः  ॥  ५।१।६८ ॥</p>
<p>उपरिष्टादिति । नौर्जलावगाढेनाधोभागेन व्योमावगाढेन चेर्ध्वभागेन गच्छति ।
अयं च उपरिगतशरीरेणाधोजलावगाढच्छायया चैकाकारस्सन् मारुतपूरितकटा
नौरिवासीत्  ॥  ५।१।६८ ॥</p>
<p>यं यं देशं सुमुद्रस्य जगाम स महाकपिः ।</p>
<p>स स तस्योरुवेगेन सोन्माद इव लक्ष्यते  ॥  ५।१।६९ ॥</p>
<p>यं यमिति । सोन्माद इव समुद्धर्ष इव, समुद्धतजल इत्यर्थः  ॥  ५।१।६९ ॥</p>
<p>सागरस्योर्मिजालानामुरसा शैलवर्ष्मणाम् ।</p>
<p>अभिघ्नंस्तु महावेगः पुप्लुवे स महाकपिः  ॥  ५।१।७० ॥</p>
<p>कपिवातश्च बलवान् मेघवातश्च निःसृतः ।</p>
<p>सागरं भीमनिर्घोषं कम्पयामासतुर्भृशम्  ॥  ५।१।७१ ॥</p>
<p>सागरस्येति । शैलवर्ष्मणां शैलतुल्यानाम् । &ldquo;वर्ष्म देहप्रमाणयोः&rdquo; इति
सज्जनः  ॥  ५।१।७०,७१ ॥</p>
<p>विकर्षन्नूर्मिजालानि बृहन्ति लवणाम्भसि ।</p>
<p>पुप्लुवे कपिशार्दूलो विकिरन्निव रोदसी  ॥  ५।१।७२ ॥</p>
<p>विकरन्निव विभजन्निव । रोदसी द्यावापृथिव्यौ  ॥  ५।१।७२  ॥</p>
<p>मेरुमन्दरसङ्काशानुद्धतान् स महार्णवे ।</p>
<p>अतिक्रामन्महावेगस्तरङ्गान् गणयन्निव  ॥  ५।१।७३ ॥</p>
<p>मेर्विति । अतिक्रामत् अत्यक्रामत्  ॥  ५।१।७३ ॥</p>
<p>तस्य वेगसमुद्धूतं जलं सजलदं तदा ।</p>
<p>अम्बरस्थं विबभ्राज शारदाभ्रमिवाततम्  ॥  ५।१।७४ ॥</p>
<p>तस्येति । तस्य हनूमतः । वेगेन ऊरुवातेन । समुद्धूतं समुत्तापतम् । सजलदं
जलं जलदो जलं चोद्दूतमित्यर्थः  ॥  ५।१।७४ ॥</p>
<p>तिमिनक्रझषाः कूर्मा दृश्यन्ते विवृतास्तदा ।</p>
<p>वस्त्रापकर्षणेनेव शरीराणि शरीरिणाम्  ॥  ५।१।७५ ॥</p>
<p>प्लवमानं समीक्ष्याथ भुजङ्गाः सागरालयाः ।</p>
<p>व्योम्नि तं कपिशार्दूलं सुपर्ण इति मेनिरे  ॥  ५।१।७६ ॥</p>
<p>तिमीति । तिमयो महामत्स्याः, नक्राः ग्राहाः, झषाः मकराः । विवृताः
जलविभेदेन प्रकाशिताः  ॥  ५।१।७५,७६ ॥</p>
<p>दशयोजनविस्तीर्णा त्रिंशद्योजनमायता ।</p>
<p>छाया वानरसिंहस्य जले चारुतरा ऽभवत्  ॥  ५।१।७७ ॥</p>
<p>दशयोजनविस्तीर्णेति । ननु त्रिंशद्योजनायतत्वे चतुर्थपदेपि लङ्काप्राप्तिः
स्यात् मैनाकसंवादसुरसासंवादादिकं च विरुद्ध्येत । न हि
बिम्बादधिकपरिमाणत्वं प्रतिबिम्बस्य सम्भवतीति न शङ्कनीयम्, छायाशब्दो हि
नात्र प्रतिबिम्बपरः किन्त्वनातपपरः । प्रातरेव हि समुद्रतरणमुक्तम्, तदा
तस्य छाया तथाप्रमाणा दृश्येतैव  ॥  ५।१।७७ ॥</p>
<p>श्वेताभ्रघनराजीव वायुपुत्रानुगामिनी ।</p>
<p>तस्य सा शुशुभे छाया वितता लवणाम्भसि  ॥  ५।१।७८ ॥</p>
<p>शुशुभे स महातेजा महाकायो महाकपिः ।</p>
<p>वायुमार्गे निरालम्बे पक्षवानिव पर्वतः  ॥  ५।१।७९ ॥</p>
<p>श्वेतभ्रेति अभ्रघनः अभ्रमूर्तिः  ॥  ५।१।७८,७९ ॥</p>
<p>येनासौ याति बलवान् वेगेन कपिकुञ्जरः ।</p>
<p>तेन मार्गेण सहसा द्रोणाकृत इवार्णवः  ॥  ५।१।८० ॥</p>
<p>येनेति । द्रोणी कटाहः  ॥  ५।१।८० ॥</p>
<p>आपाते पक्षिसङ्घानां पक्षिराज इव व्रजन् ।</p>
<p>हनुमान् मेधजालानि प्रकर्षन् मारुतो यथा  ॥  ५।१।८१ ॥</p>
<p>पाण्डुरारुणवर्णानि नीलमाञ्जिष्ठकानि च ।</p>
<p>कपिना ऽ ऽकृष्यमाणानि महाभ्राणि चकाशिरे  ॥  ५।१।८२  ॥</p>
<p>प्रविशन्नभ्रजालानि निष्पतंश्च पुनः पुनः ।</p>
<p>प्रच्छन्नस्य प्रकाशश्च चन्द्रमा इव लक्ष्यते  ॥  ५।१।८३ ॥</p>
<p>प्लवमानं तु तं दृष्ट्वा प्लवङ्गं त्वरितं तदा ।</p>
<p>ववर्षुः पुष्पवर्षाणि देवगन्धर्वदानवाः  ॥  ५।१।८४ ॥</p>
<p>आपात इति । आपाते मार्गे  ॥  ५।१।८१८४ ॥</p>
<p>तताप न हि तं सूर्यः प्लवन्तं वानरोत्तमम् ।</p>
<p>सिषेवे च तदा वायू रामकार्यार्थसिद्धये  ॥  ५।१।८५ ॥</p>
<p>ऋषयस्तुष्टुवुश्चैनं प्लवमानं विहायसा ।</p>
<p>जगुश्च देवगन्धर्वाः प्रशंसन्तो महौजसम्  ॥  ५।१।८६ ॥</p>
<p>ततापेति । रामकार्यं सीतान्वेषणम् तदेवार्थः प्रयोजनं सिद्धये लाभाय,
तद्धेतुभूतहनुमच्छ्रमनिवर्तनायेत्यर्थः  ॥  ५।१।८५,८६ ॥</p>
<p>नागाश्चतुष्टुवुर्यक्षा रक्षांसि विबुधाः खगाः ।</p>
<p>प्रेक्ष्य सर्वे कपिवरं सहसा विगतक्लमम्  ॥  ५।१।८७ ॥</p>
<p>नागा इति । रक्षांसि दिक्पालकरक्षस्सम्बन्धीनि  ॥  ५।१।८७ ॥</p>
<p>तस्मिन् प्लवगशार्दूले प्लवमाने हनूमति ।</p>
<p>इक्ष्वाकुकुलमानार्थी चिन्तयामास सागरः  ॥  ५।१।८८ ॥</p>
<p>तस्मिन्निति । मानार्थी बहुमानार्थी । स्वयं सागरत्वादिति भावः  ॥
५।१।८८ ॥</p>
<p>साहाय्यं वानरेन्द्रस्य यदि नाहं हनूमतः ।</p>
<p>करिष्यामि भविष्यामि सर्ववाच्यो विवक्षताम्  ॥  ५।१।८९ ॥</p>
<p>अहमिक्ष्वाकुनाथेन सगरेण विवर्द्धितः ।</p>
<p>इक्ष्वाकुसचिवश्चायं नावसीदितुमर्हति  ॥  ५।१।९० ॥</p>
<p>तथा मया विधातव्यं विश्रमेत यथा कपिः ।</p>
<p>शेषं च मयि विश्रान्तस्सुखेनातिपतिष्यति  ॥  ५।१।९१ ॥</p>
<p>साहाय्यमिति । सर्ववाच्यः सर्वप्रकारेण निन्द्यः । विवक्षतां
वक्तुमिच्छताम्  ॥  ५।१।८९९१ ॥</p>
<p>इति कृत्वा मतिं साध्वीं समुद्रश्छन्नमम्भसि ।</p>
<p>हिरण्यनाभं मैनाकमुवाच गिरिसत्तमम्  ॥  ५।१।९२ ॥</p>
<p>इतीति । हिरण्यनाभं हिरण्यश्रृङ्गम् नाभिशब्दो ह्यध्यक्षवाची, शृङ्गं च
पर्वतस्याध्यक्षमेव । &ldquo;नाभिरध्यक्षकस्तूर्योः&quot;इति दर्पणः  ॥  ५।१।९२ ॥</p>
<p>त्वमिहासुरसङ्घानां पातालतलवासिनाम् ।</p>
<p>देवराज्ञा गिरश्रेष्ठ परिघः सन्निवेशितः  ॥  ५।१।९३ ॥</p>
<p>त्वमिति । परिघः अर्गलम् । &ldquo;परिघो मुद्गरे ऽर्गले &quot; इति दर्पणः  ॥
५।१।९३ ॥</p>
<p>त्वमेषां जातवीर्याणां पुनरेवोत्पतिष्यताम् ।</p>
<p>पातालस्याप्रमेयस्य द्वारमावृत्य तिष्ठसि  ॥  ५।१।९४ ॥</p>
<p>परिघत्वमेवाह त्वमेषामिति  ॥  ५।१।९४ ॥</p>
<p>तिर्यगूर्ध्वमधश्चैव शक्तिस्ते शैल वर्द्धितुम् ।</p>
<p>तस्मात्संचोदयामि त्वामुत्तिष्ठ गिरिसत्तम  ॥  ५।१।९५ ॥</p>
<p>स एष कपिशार्दूलस्त्वामुपर्येति वीर्यवान् ।</p>
<p>हनूमान् रामकार्यार्थं भीमकर्मा खमाप्लुतः  ॥  ५।१।९६ ॥</p>
<p>तिर्यगिति । शक्तिः अस्तीति शेषः  ॥  ५।१।९५,९६ ॥</p>
<p>अस्य साह्यं मया कार्यमिक्ष्वाकुकुलवर्तिनः ।</p>
<p>मम हीक्ष्वाकवः पूज्याः परं पूज्यतमास्तव  ॥  ५।१।९७ ॥</p>
<p>अस्येति । इक्ष्वाकोः कुले वंशे वर्तते शुश्रूषत इति इक्ष्वाकुकुलवर्ती
तस्य पूज्यतमास्तव मत्सम्बन्धादिति भावः । यद्वा
त्वदुपकारकवायुपुत्रमुद्दिश्य  ॥  ५।१।९७ ॥</p>
<p>कुरु साचिव्यमस्माकं न नः कार्यमतिक्रमेत् ।</p>
<p>कर्तव्यमकृतं कार्यं सतां मन्युमुदीरयेत्  ॥  ५।१।९८ ॥</p>
<p>सलिलादूर्ध्वमुत्तिष्ठ तिष्ठत्वेष कपिस्त्वयि ।</p>
<p>अस्माकमतिथिश्चैव पूज्यश्च प्लवतां वरः  ॥  ५।१।९९ ॥</p>
<p>कुर्विति । कार्यं प्रयोजनं विश्रान्त्यादि । कर्तव्यं कार्यमकृतं सतां
मन्युं कोपम् उदारयेत् प्रेरयेत् उत्पादयेत्  ॥  ५।१।९८,९९ ॥</p>
<p>चामीकरमहानाभ देवगन्धर्वसेवित ।</p>
<p>हनुमांस्त्वयि विश्रान्तस्ततश्शेषं गमिष्यति  ॥</p>
<p>[स एष कपिशार्दूलस्त्वामुपर्येति वीर्यवान्]  ॥  ५।१।१०० ॥</p>
<p>चामीकरोति । चमीकरमहानाभ स्वर्णमयमहाशृङ्ग  ॥  ५।१।१०० ॥</p>
<p>काकुत्स्थस्यानृशंस्यं च मैथिल्याश्च विवासनम् ।</p>
<p>श्रमं च प्लवगेन्द्रस्य समीक्ष्योत्थातुमर्हसि  ॥  ५।१।१०१  ॥</p>
<p>काकुत्स्थस्येति । काकुत्स्थस्यानृशंस्यं रामस्य सीताविषयां दयाम्  ॥
५।१।१०१  ॥</p>
<p>हिरण्यनाभो मैनाको निशम्य लवणाम्भसः ।</p>
<p>उत्पपात जलात्तूर्णं महाद्रुमलतायुतः  ॥  ५।१।१०२  ॥</p>
<p>स सागरजलं भित्त्वा बभूवाभ्युत्थितस्तदा ।</p>
<p>यथा जलधरं भित्त्वा दीप्तरश्मिर्दिवाकरः  ॥  ५।१।१०३ ॥</p>
<p>स महात्मा मुहूर्तेन पर्वतस्सलिलावृतः ।</p>
<p>दर्शयामास शृङ्गाणि सागरेण नियोजितः  ॥  ५।१।१०४ ॥</p>
<p>हिरण्यनाभ इति । निशम्य, वचनमिति शेषः  ॥  ५।१।१०२१०४ ॥</p>
<p>शातकुम्भनिभैश्श्रृङ्गैस्सकिन्नरमहोरगैः ।</p>
<p>आदित्योदयसङ्काशैरालिखद्भिरिवाम्बरम्  ॥  ५।१।१०५ ॥</p>
<p>शातकुम्भेति । शातकुम्भनिभैः स्वर्णसदृशैः आदित्योदयसङ्काशैः
आदित्योदयतुल्यैरित्यर्थः । शृङ्गैरुपलक्षितः शृङ्गाणि दर्शयामासेति योजना
॥  ५।१।१०५ ॥</p>
<p>तप्तजाम्बूनदैश्शृङ्गैः पर्वतस्य समुत्थितैः ।</p>
<p>आकाशं शस्त्रसङ्काशमभवत् काञ्चनप्रभम्  ॥  ५।१।१०६ ॥</p>
<p>जातरूपमयैः शृङ्गैर्भ्राजमानैस्स्वयंप्रभैः ।</p>
<p>आद्त्यशतसङ्काशस्सो ऽभवद्गिरिसत्तमः  ॥  ५।१।१०७ ॥</p>
<p>तप्तेति । शस्त्रसङ्काशं नीलमित्यर्थः । &ldquo;शस्त्रमायुधलोहयोः&rdquo; इति विश्वः  ॥
५।१।१०६,१०७ ॥</p>
<p>तमुत्थितमसङ्गेन हनुमानग्रतः स्थितम् ।</p>
<p>मध्ये लवणतोयस्य विघ्नो ऽयमिति निश्चितः  ॥  ५।१।१०८ ॥</p>
<p>स तमुच्छ्रितमत्यर्थं महावेगो महाकपिः ।</p>
<p>उरसा पातयामास जीमूतमिव मारुतः  ॥  ५।१।१०९ ॥</p>
<p>तमिति । निश्चितः निश्चितवान् । कर्तरि निष्ठा  ॥  ५।१।१०८,१०९ ॥</p>
<p>स तदा पातितस्तेन कपिना पर्वतोत्तमः ।</p>
<p>बुद्ध्वा तस्य कपेर्वेगं जहर्ष च ननन्द च  ॥  ५।१।११० ॥</p>
<p>जहर्ष विसिष्मिये  ॥  ५।१।११० ॥</p>
<p>तमाकाशगतं वीरमाकाशे समुपस्थितः ।</p>
<p>प्रीतो हृष्टमना वाक्यमब्रवीत्पर्वतः कपिम् ।</p>
<p>मानुषं धारयन् रूपमात्मनश्शिखरे स्थितः  ॥  ५।१।१११  ॥</p>
<p>दुष्करं कृतवान् कर्म त्वमिदं वानरोत्तम ।</p>
<p>निपत्य मम श्रृङ्गेषु विश्रमस्व यथासुखम्  ॥  ५।१।११२  ॥</p>
<p>राघवस्य कुले जातैरुदधिः परिवर्द्धितः ।</p>
<p>स त्वां रामहिते युक्तं प्रत्यर्चयति सागरः  ॥  ५।१।११३ ॥</p>
<p>तमिति । प्रीतः प्रीतिद्योतकव्यापारः  ॥  ५।१।१११११३ ॥</p>
<p>कृते च प्रतिकर्तव्यमेष धर्मस्सनातनः ।</p>
<p>सो ऽयं त्वत्प्रतिकारार्थी त्वत्तः सम्मानमर्हति  ॥  ५।१।११४ ॥</p>
<p>त्वन्निमित्तमनेनाहं बहुमानात्प्रचोदितः ।</p>
<p>तिष्ठ त्वं कपिशार्दूल मयि विश्रम्य गम्यताम्  ॥  ५।१।११५ ॥</p>
<p>कृते इति । कृते उपकारे त्वत्प्रतिकारार्थी त्वदातिथ्यकरणापेक्षी । त्वत्तः
संमानमर्हतीति त्वया तत्कृतातिथ्यपरिग्रह एवास्य संमानमित्यर्थः  ॥
५।१।११४,११५ ॥</p>
<p>योजनानां शतं चापि कपिरेष समाप्लुतः ।</p>
<p>तव सानुषु विश्रान्तश्शेषं प्रक्रमतामिति  ॥  ५।१।११६ ॥</p>
<p>चोदनाप्रकारमाहयोजनानामिति । प्रक्रमतामिति प्रचोदित इति पूर्वेणान्वयः  ॥
५।१।११६ ॥</p>
<p>तदिदं गन्धवत् स्वादु कन्दमूलफलं बहु ।</p>
<p>तदास्वाद्य हरि श्रेष्ठ विङन्तो ऽनुगमिष्यसि  ॥  ५।१।११७ ॥</p>
<p>तदिति । तत्प्रसिद्धम् । कन्दः करहाटः । मूलं पादः । तत्तस्मात्  ॥
५।१।११७ ॥</p>
<p>अस्माकमपि सम्बन्धः कपिमुख्य त्वया ऽस्ति वै ।</p>
<p>प्रख्यातस्त्रिषु लोकेषु महागुणपरिग्रहः  ॥  ५।१।११८।</p>
<p>वेगवन्तः प्लवन्तो ये प्लवगा मारुतात्मज ।</p>
<p>तेषां मुख्यतमं मन्ये त्वामहं कपिकुञ्जर  ॥  ५।१।११९ ॥</p>
<p>अतिथिः किल पूजार्हः प्राकृतो ऽपि विजानता  ॥</p>
<p>धर्मं जिज्ञासमानेन किं पुनस्त्वादृशो महान्  ॥  ५।१।१२० ॥</p>
<p>त्वं हि देववरिष्ठस्य मारुतस्य महात्मनः  ॥</p>
<p>पुत्रस्तस्यैव वेगेन सदृशः कपिकुञ्जर  ॥  ५।१।१२१  ॥</p>
<p>पूजिते त्वयि धर्मज्ञ पूजां प्राप्नोति मारुतः ।</p>
<p>तस्मात्त्वं पूजनीयो मे श्रृणु चाप्यत्र कारणम्  ॥  ५।१।१२२  ॥</p>
<p>अस्माकमिति । प्रख्यात इति सम्बन्धविशेषणम् । महागुणानां परिग्रहां
यस्मिन्स तथा  ॥  ५।१।११८१२२  ॥</p>
<p>पूर्वं कृतयुगे तात पर्वताः पक्षिणो ऽभवन् ।</p>
<p>ते हि जग्मुर्दिशः सर्वा गरुडानिलवेगिनः  ॥  ५।१।१२३ ॥</p>
<p>ततस्तेषु प्रयातेषु देवसङ्घाः सहर्षिभिः ।</p>
<p>भूतानि च भयं जग्मुस्तेषां पतनशङ्कया  ॥  ५।१।१२४ ॥</p>
<p>ततः क्रुद्धः सहस्राक्षः पर्वतानां शतक्रतुः ।</p>
<p>पक्षांश्चिच्छेद वज्रेण तत्र तत्र सहस्रशुः  ॥  ५।१।१२५ ॥</p>
<p>स मामुपगतः क्रुद्धो वज्रमुद्यम्य देवराट् ।</p>
<p>ततो ऽहं सहसा क्षिप्तः श्वसनेन महात्मना  ॥  ५।१।१२६ ॥</p>
<p>संबन्धं विवृणोति पूर्वमित्यादिना । पक्षिणः पक्षवन्तः । हिः पादपूरणे  ॥
५।१।१२३१२६ ॥</p>
<p>अस्मिल्ँलवणतोये च प्रक्षिप्तः प्लवगोत्तम ।</p>
<p>गुप्तपक्षसमग्रश्च तव पित्रा ऽभिरक्षितः  ॥  ५।१।१२७ ॥</p>
<p>ततो ऽहं मानयामि त्वां मान्यो हि मम मारुतः ।</p>
<p>त्वया मे ह्येष सम्बन्धः कपिमुख्य महागुणः  ॥  ५।१।१२८ ॥</p>
<p>तस्मिन्नेवंगते कार्ये सागरस्य ममैव च ।</p>
<p>प्रीतिं प्रीतमानाः कर्तुं त्वमर्हसि महाकपे  ॥  ५।१।१२९ ॥</p>
<p>श्रमं मोक्षय पूजां च गृहाण कपिसत्तम ।</p>
<p>प्रीतिं च बहु मन्यस्व प्रीतो ऽस्मि तव दर्शनात्  ॥  ५।१।१३० ॥</p>
<p>एवमुक्तः कपिश्रष्ठस्तं नगोत्तममब्रवीत्  ॥  ५।१।१३१  ॥</p>
<p>अस्मिन्निति । समग्रः समग्रपक्षः, गुप्तसमग्रपक्षश्च यथा भवामि तथा
अभिरक्षितो ऽस्मीत्यर्थः  ॥  ५।१।१२७१३१ ॥</p>
<p>प्रीतो ऽस्मि कृतमातिथ्यं मन्युरेषो ऽपनीयताम् ।</p>
<p>त्वरिते कार्यकालो मे अहश्चाप्यतिवर्तते ।</p>
<p>प्रतिज्ञा च मया दत्ता न स्थातव्यमिहान्तरे  ॥  ५।१।१३२  ॥</p>
<p>प्रीतोस्मीति । कृतमातिथ्यं तव दर्शनादिनेति भावः । मन्युः कोपः, मत्कृता
पूजा गृहीतेति कोपो निरस्यतामित्यर्थः । कार्यकालः त्वरते शीघ्रं गच्छेति
मां प्रेरयति । अहश्चाप्यतिवर्तते, अत्र विलम्बः क्रियते चेदिदमहो
ऽतिवर्तते इत्यर्थः । इह समुद्रे</p>
<p>अन्तरे मध्ये मया न स्थातव्यमिति वानरसन्निधौ प्रतिज्ञा कृता  ॥  ५।१।१३२
॥</p>
<p>इत्युक्त्वा पाणिना शैलमालभ्य हरिपुङ्गवः ।</p>
<p>जगामाकाशमाविश्य वीर्यवान् प्रहसन्निव  ॥  ५।१।१३३ ॥</p>
<p>स पर्वतसमुद्राभ्यां बहुमानादवेक्षितः ।</p>
<p>पूजितश्चोपपन्नाभिराशीर्भिरनिलात्मजः  ॥  ५।१।१३४ ॥</p>
<p>इत्युक्त्वेति । प्रहसन्निव प्रसन्नमुख इवेत्यर्थः  ॥  ५।१।१३३,१३४ ॥</p>
<p>अथोर्ध्वं दूरमुत्पत्य हित्वा शैलमहार्णवौ ।</p>
<p>पितुः पन्थानमास्थाय जगाम विमले ऽम्बरे  ॥  ५।१।१३५ ॥</p>
<p>भूयश्चोर्ध्वगतिं प्राप्य गिरिं तमवलोकयन् ।</p>
<p>वायुसूनुर्निरालम्बे जगाम विमले ऽम्परे  ॥  ५।१।१३६ ॥</p>
<p>अथेति । हित्वा शैलमहार्णवौ मूर्तिमन्तौ तौ हित्वेत्यर्थः । अनेन
शैलवत्समुद्रो ऽपि मूर्तिमत्तया तत्रादृश्यतेति सूचितम्  ॥  ५।१।१३५,१३६ ॥</p>
<p>तद् द्वितीयं हनुमतो दृष्ट्वा कर्म सुदुष्करम् ।</p>
<p>प्रशशंसुः सुराः सर्वे सिद्धाश्च परमर्षयः  ॥  ५।१।१३७ ॥</p>
<p>देवताश्चाभवन् हृष्टास्तत्रस्तास्तस्य कर्मणा ।</p>
<p>काञ्चनस्य सुनाभस्य सहस्राक्षश्च वासवः  ॥  ५।१।१३८ ॥</p>
<p>उवाच वचनं धीमान् परितोषात् सगद्गदम् ।</p>
<p>सुनाभं पर्वतश्रेष्ठं स्वयमेव शचीपतिः  ॥  ५।१।१३९ ॥</p>
<p>हिरण्यनाभ शैलेन्द्र परितुष्टो ऽस्मि ते भृशम् ।</p>
<p>अभयं ते प्रयच्छामि तिष्ठ सौम्य यथासुखम्  ॥  ५।१।१४० ॥</p>
<p>तद्द्वितीयमिति । द्वितीयं समुद्रलङ्घनापेक्षया द्वितीयं तत्पर्वतजयरूपं
कर्म । ५।१।१३७१४०  ॥</p>
<p>साह्यं कृतं ते सुमहद्विक्रान्तस्य हनूमतः ।</p>
<p>क्रमतो योजनशतं निर्भयस्य भये सति  ॥  ५।१।१४१ ॥</p>
<p>रामस्यैष ह दूत्येन याति दाशरथेर्हरिः ।</p>
<p>सत्क्रियां कुर्वतां तस्य तोषितो ऽस्मि दृढं त्वया  ॥  ५।१।१४२ ॥</p>
<p>ततः प्रहर्षमगमद्विपुलं पर्वतोत्तमः ।</p>
<p>देवतानां पतिं दृष्ट्वा परितुष्टं शतक्रतुम्  ॥  ५।१।१४३ ॥</p>
<p>स वै दत्तवरः शैलो बभूवावस्थितस्तदा ।</p>
<p>हनुमांश्च मुहूर्तेन व्यतिचक्राम सागरम्  ॥  ५।१।१४४ ॥</p>
<p>ततो देवाः सगन्धर्वाः सिद्धाश्च परमर्षयः ।</p>
<p>अब्रुवन् सूर्यसङ्काशां सुरसां नागमातरम्  ॥  ५।१।१४५ ॥</p>
<p>अयं वातात्मजः श्रीमान् प्लवते सागरोपरि ।</p>
<p>हनुमान्नाम तस्य त्वं मुहूर्तं विघ्नमाचर  ॥  ५।१।१४६ ॥</p>
<p>राक्षसं रूपमास्थाय सुघोरं पर्वतोपमम् ।</p>
<p>दंष्ट्रा करालं पिङ्गाक्षं वक्त्रं कृत्वा नभस्समम्  ॥  ५।१।१४७ ॥</p>
<p>बलमिच्छामहे ज्ञातुं भूयश्चास्य पराक्रमम् ।</p>
<p>त्वां विजेष्यत्युपायेन विषादं वा गमिष्यति  ॥  ५।१।१४८ ॥</p>
<p>एवमुक्ता तु सा देवी दैवतैरभिसत्कृता ।</p>
<p>समुद्रमध्ये सुरसा बिभ्रती राक्षसं वपुः  ॥  ५।१।१४९ ॥</p>
<p>विकृतं च विरूपं च सर्वस्य च भयावहम् ।</p>
<p>प्लवमानं हनूमन्तमावृत्येदमुवाच ह  ॥  ५।१।१५० ॥</p>
<p>मम भक्ष्यः(क्षः) प्रदिष्टस्त्वमीश्वरैर्वानरर्षभ ।</p>
<p>अहं त्वां भक्षयिष्यामि प्रविशेदं ममाननम्  ॥  ५।१।१५१  ॥</p>
<p>एवमुक्तः सुरसया प्राञ्जलिर्वानरर्षभः ।</p>
<p>प्रहृष्टवदनः श्रीमानिदं वचनमब्रवीत्  ॥  ५।१।१५२  ॥</p>
<p>रामो दाशरथिर्नाम प्रविष्टो दण्डकावनम् ।</p>
<p>लक्ष्मणेन सह भ्रात्रा वैदेह्या चापि भार्यया  ॥  ५।१।१५३ ॥</p>
<p>साह्यमिति । भये सति समुद्रलङ्घने ऽस्य किं भविष्यतीत्यस्माकं भये
सतीत्यर्थः  ॥</p>
<p>५।१।१४११५३  ॥</p>
<p>अन्यकार्यविषक्तस्य बद्धवैरस्य राक्षसैः ।</p>
<p>तस्य सीता हृता भार्या रावणेन यशस्विनी  ॥  ५।१।१५४ ॥</p>
<p>अन्येति । अन्यकार्यविषक्तस्य मारीचमृगग्रहणव्यासक्तस्य  ॥  ५।१।१५४ ॥</p>
<p>तस्याः सकाशं दूतो ऽहं गमिष्ये रामशासनात् ।</p>
<p>कर्तुमर्हसि रामस्य साह्यं विषयवासिनी  ॥  ५।१।१५५ ॥</p>
<p>अथवा मैथिलीं दृष्ट्वा रामं चाक्लिष्टकारिणम् ।</p>
<p>आगमिष्यामि ते वक्त्रं सत्यं प्रतिशृणोमि ते  ॥  ५।१।१५६ ॥</p>
<p>तस्या इति । विषयवासिनी रामराज्यवासिनी  ॥  ५।१।१५५,१५६ ॥</p>
<p>एवमुक्ता हनुमता सुरसा कामरूपिणी ।</p>
<p>अब्रवीन्नातिवर्तेन्मां कश्चिदेष वरो मम  ॥  ५।१।१५७ ॥</p>
<p>एवमिति । नातिवर्तेन्मां ममाननमप्रविश्य न गच्छेत् । अतिवर्तेदित्यत्र
परस्मैपदमार्षम् । अत्र इतिकरणं द्रष्टव्यम् । अब्रवीन्नातिवर्तेन्मां
कश्चिदेषवरो ममेत्यस्यानन्तरं तद्दृष्ट्वा व्यादितं वक्त्रं वायुपुत्रः
सुबुद्धिमानित्यादिश्लोका द्रष्टव्याः । मध्ये तं प्रयान्तमित्यादयः केचन
श्लोकाः प्रक्षिप्ताः असङ्गताश्च, शतयोजनायतत्वे वानरैर्लङ्कावासिभिश्च
ज्ञातः स्यादिति विरोधात् । त इमे प्रत्रिप्तश्लोकाः ः&quot;तं प्रयान्तं
समुद्वीक्ष्य सुरसा वाक्यमब्रवीत् । बलं जिज्ञासमाना वै नागमाता हनूमतः ।
प्रविश्य वदनं मे ऽद्य गन्तव्यं वानरोत्तम । वर एष पुरा दत्तो मम धात्रेति
सत्वरा । व्यादाय विपुलं वक्त्रं स्थिता सा मारुतेः पुरः । एवमुक्तः सरसया
क्रुद्धो वारपुङ्गवः । अब्रवीत्कुरु वै वक्त्रं येन मां विषहिष्यसे ।
इत्युक्त्वा सरसां क्रुद्धो दशयोजनमायतः । दशयोजनविस्तारो बभूव हनुमांस्तदा
। तं दृष्ट्वा मेघसंकाशं दशयोजनमायतम् । चकार सुरसा चास्यं विशद्योजनमायत्
। हनूमांस्तु ततः क्रुद्धस्त्रिंशद्योजमायतः । चकार सुरसा वक्त्रं
चत्वारिशत्तथोच्छ्रितम् । बभूव हनुमान्वीरः पञ्चाशद्योजनोच्छ्रितः । चकार
सुरसा वक्त्रं षष्टियोजनमायतम् । तथैव हनुमान्वीरस्सप्ततीयोजनोच्छ्रितः ।
चकार सुरसा वक्त्रमशीतीयोजनोच्छ्रितम् । हनुमानचलप्रख्यो नवतीयोजनोच्छ्रितः
। चकार सुरसा वक्त्रं शतयोजनामायतम्&rdquo; इति  ॥  ५।१।१५७ ॥</p>
<p>[तं प्रयान्तं समुद्वीक्ष्य सुरसा वाक्यमब्रवीत् ।</p>
<p>बलं जिज्ञासमाना वै नागमाता हनूमतः  ॥ १  ॥</p>
<p>प्रविश्य वदनं मे ऽद्य गन्तव्यं वानरोत्तम ।</p>
<p>वर एष पुरा दत्तो मम धात्रेति सत्वरा  ॥ २  ॥</p>
<p>व्यादाय वक्त्रं विपुलं स्थिता सा मारुतेः पुरः ।</p>
<p>एवमुक्तः सुरसया क्रुद्धो वानरपुङ्गवः  ॥ ३ ॥</p>
<p>अब्रवीत् कुरु वै वक्त्रं येन मां विषहिष्यसे ।</p>
<p>इत्युक्त्वा सुरसां क्रुद्धो दशयोजनमायतः  ॥  ५ ॥</p>
<p>दशयोजनविस्तारो बभूव हनुमांस्तदा ।</p>
<p>तं दृष्ट्वा मेघसङ्काशं दशयोजनमायतम्  ॥ ५ ॥</p>
<p>चकार सुरसा चास्यं विंशद्योजनमायतम् ।</p>
<p>तां दृष्ट्वा विस्तृतास्यां तु वायुपुत्रः सुबुद्धिमान्  ॥ ६ ॥</p>
<p>हनूमांस्तु ततः क्रुद्धस्त्रिंशद्योजमायतः ।</p>
<p>चकार सुरसा वक्त्रं चत्वारिंशत्तथोच्छ्रितम्  ॥ ७ ॥</p>
<p>बभूव हनुमान् वीरः पञ्चाशद्योजनोच्छ्रितः ।</p>
<p>चकार सुरसा वक्त्रं षष्टियोनमायतम्  ॥ ८ ॥</p>
<p>तथैव हनुमान् वीरः सप्ततीयोजनोच्छ्रितः ।</p>
<p>चकार सुरसा वक्त्रमशीतीयोजनायतम्  ॥ ९ ॥</p>
<p>हनुमानचलप्रख्यो नवतीयोजनोच्छ्रितः ।</p>
<p>चकार सुरसा वक्त्रं शतयोजनमायतम्  ॥ १० ॥ ]</p>
<p>तद्दृष्ट्वा व्यादितं त्वास्यं वायुपुत्रः सुबुद्धिमान् ।</p>
<p>[दीर्घजिह्वं सुरसया सुघोरं नरकोपमम् ।]</p>
<p>सुसंक्षिप्यात्मनः कायं बभूवाङ्गुष्ठमात्रकः  ॥  ५।१।१५८ ॥</p>
<p>सो ऽभिपत्याशु तद्वक्त्रं निष्पत्य च महाजवः ।</p>
<p>अन्तरिक्षे स्थितः श्रीमानिदं वचनमब्रवीत्  ॥  ५।१।१५९ ॥</p>
<p>प्रकृतं विलिख्यते&ndash; तद्दृष्ट्वा व्यादितं त्वास्यं वायुपुत्रः
सुबुद्धिमान् । सुसंक्षिप्यात्मनः कायं बभूवाङ्गुष्ठामात्रकः  ॥
५।१।१५८,१५९ ॥</p>
<p>प्रविष्टो ऽस्मि हि ते वक्त्रं दाक्षायणि नमो ऽस्तु ते ।</p>
<p>गमिष्ये यत्र वैदेही सत्यश्चासीद्वरस्तव  ॥  ५।१।१६० ॥</p>
<p>तं दृष्वा वदनान्मुक्तं चन्द्रं राहुमुखादिव ।</p>
<p>अब्रवीत्सुरसा देवी स्वेन रूपेण वानरम्  ॥  ५।१।१६१ ॥</p>
<p>अर्थसिद्ध्यै हरिश्रेष्ठ गच्छ सौम्य यथासुखम् ।</p>
<p>समानयस्व वैदेहीं राघवेण महात्मना  ॥  ५।१।१६२ ॥</p>
<p>तत्तृतीयं हनुमतो दृष्ट्वा कर्म सुदुष्करम् ।</p>
<p>साधु साध्विति भूतानि प्रशशंसुस्तदा हरिम्  ॥  ५।१।१६३ ॥</p>
<p>स सागरमनाधृष्यमभ्येत्य वरुणालयम् ।</p>
<p>जगामाकाशमाविश्य वेगेन गरुडोपमः  ॥  ५।१।१६४ ॥</p>
<p>प्रविष्टोस्मीति । दक्षस्यापत्यं दाक्षायणी, तत्त्वं च पूर्वं
वरप्रदानकथनसमये तयैव कथितमित्यनुवादात् कल्प्यते  ॥  ५।१।१६०१६४ ॥</p>
<p>सेविते वारिधाराभिः पतगैश्च निषेविते ।</p>
<p>चरिते कैशिकाचार्यैरैरावतनिषेविते  ॥  ५।१।१६५ ॥</p>
<p>सिंहकुञ्जरशार्दूलपतगोरगवाहनैः ।</p>
<p>विमानैः संपतद्भिश्च विमलैः समलङ्कृते  ॥  ५।१।१६६ ॥</p>
<p>वज्राशनिसमाघातैः पावकैरुपशेभिते ।</p>
<p>कृतपुण्यैर्महाभागैः स्वर्गजिद्भिरलङ्कृतै  ॥  ५।१।१६७ ॥</p>
<p>वहता हव्यमत्यर्थं सेविते चित्रभानुना ।</p>
<p>ग्रहनक्षत्रचन्द्रार्कतारागणविभूषिते  ॥  ५।१।१६८ ॥</p>
<p>महर्षिगणगन्धर्वनागयक्षसमाकुले ।</p>
<p>विविक्ते विमले विश्वे विश्वावसुनिषेविते  ॥  ५।१।१६९ ॥</p>
<p>देवराजगजाक्रान्ते चन्द्रसूर्यपथे शिवे ।</p>
<p>विताने जीवलोकस्य वितते ब्रह्मनिर्मिते  ॥  ५।१।१७० ॥</p>
<p>बहुशः सेविते वीरैर्विद्याधरगणैर्वरैः ।</p>
<p>जगाम वायुमार्गे तु गरुत्मानिव मारुतिः  ॥  ५।१।१७१  ॥</p>
<p>प्रदृश्यमानस्सर्वत्र हनुमान् मारुतात्मजः ।</p>
<p>भेजे ऽम्बरं निरालम्बं लम्बपक्ष इवाद्रिराट्  ॥  ५।१।१७२  ॥</p>
<p>प्लवमानं तु तं दृष्ट्वा सिंहिका नाम राक्षसी ।</p>
<p>मनसा चिन्तयामास प्रवृद्धा कामरूपिणी  ॥  ५।१।१७३ ॥</p>
<p>आकाशगमनमतिदुष्करमित्यमुमर्थं कथयितुम् आकाशस्वरूपं वर्ण्यते&ndash;सेवित
इत्यादिना श्लोकसप्तकेन । कैशिकाचार्यैः कैशिके रागविशेषे आचार्यैः
विद्याधरविशेषैरित्यर्थः । वज्राशनिसमाघातैः पावकैः
वज्राशनिसमाघातैर्हेतुभिर्जातैः पावकैः । हव्यं वहता देवेभ्यो
हव्यवाहनार्थं गतेन चित्रभानुना वह्निना । विश्वे विश्वगते, व्यापक
इत्यर्थः । देवराजगजाक्रान्ते ऐरावतभिन्नदिग्गजाक्रान्ते । विताने
वितानतुल्ये । वितत इति वितानविशेषणम्  ॥  ५।१।१६५१७३ ॥</p>
<p>अद्य दीर्घस्य कालस्य भविष्याम्यहमाशिता ।</p>
<p>इदं हि मे महत्सत्त्वं चिरस्य वशमागतम्  ॥  ५।१।१७४ ॥</p>
<p>अद्येति । दीर्घस्य कालस्य दीर्घकाले गेत सति अद्य आशिता आशित्री भुक्तवती
भविष्यामि  ॥  ५।१।१७४ ॥</p>
<p>इति संचिन्त्य मनसा छायामस्य समाक्षिपत् ।</p>
<p>छायायां गृह्यमाणायां चिन्तयामास वानरः  ॥  ५।१।१७५ ॥</p>
<p>इतीति । समाक्षिपत् सम्यग्गृहीतवती  ॥  ५।१।१७५ ॥</p>
<p>समाक्षिप्तो ऽस्मि सहसा पङ्गूकृतपराक्रमः ।</p>
<p>प्रतिलोमेन वातेन महानौरिव सागरे  ॥  ५।१।१७६ ॥</p>
<p>तिर्यगूर्ध्वमधश्चैव वीक्षमाणस्ततः कपिः ।</p>
<p>ददर्श स महत्सत्त्वमुत्थितं लवणाम्भसि  ॥  ५।१।१७७ ॥</p>
<p>तदृष्ट्वा चिन्तयामास मारुतिर्विकृताननम् ।</p>
<p>कपिराजेन कथितं सत्त्वमद्भुतदर्शनम्  ॥  ५।१।१७८ ॥</p>
<p>समाक्षिप्त इति । पङ्गूकृतपराक्रमः कुण्ठितगतिः । प्रतिलोमेन प्रतिकूलेन  ॥
५।१।१७६१७८ ॥</p>
<p>छायाग्राहि महावीर्यं तदिदं नात्र संशयः ।</p>
<p>स तां बुद्ध्वा ऽर्थतत्त्वेन सिंहिकां मतिमान् कपिः ।</p>
<p>व्यवर्धत महाकायः प्रावृषीव बलाहकः  ॥  ५।१।१७९ ॥</p>
<p>तस्य सा कायमुद्वीक्ष्य वर्धमानं महाकपेः ।</p>
<p>वक्त्रं प्रसारयामास पातालान्तरसन्निभम्  ॥  ५।१।१८० ॥</p>
<p>छायाग्राहीति । तदिदं छायाग्राहि कपिराजेन कथितं नात्र संशय इति योजना  ॥
५।१।१७९,१८० ॥</p>
<p>घनराजीव गर्जन्ती वानरं समभिद्रवत्  ॥  ५।१।१८१  ॥</p>
<p>घनराजीवेति । समभिद्रवत् समभ्यद्रवत्  ॥  ५।१।१८१  ॥</p>
<p>स ददर्श ततस्तस्या विवृतं सुमहन्मुखम् ।</p>
<p>कायमात्रं च मेधावी मर्माणि च महाकपिः  ॥  ५।१।१८२ ॥</p>
<p>स ददर्शेति । कायमात्रं देहप्रमाणम्  ॥  ५।१।१८२ ॥</p>
<p>स तस्या विवृते वक्त्रे वज्रसंहननः कपिः ।</p>
<p>संक्षिप्य मुहुरात्मानं निष्पपात महाबलः  ॥  ५।१।१८३ ॥</p>
<p>आस्ये तस्या निमज्जन्तं ददृशुः सिद्धचारणाः ।</p>
<p>ग्रस्यमानं यथा चन्द्रं पूर्णं पर्वणि राहुणा  ॥  ५।१।१८४ ॥</p>
<p>स इति । मुहुस्संक्षिप्य संनिकर्षानुगुणं सङ्कुच्य  ॥  ५।१।१८३,१८४ ॥</p>
<p>ततस्तस्या नखैस्तीक्ष्णैर्मर्माण्युत्कृत्य वानरः ।</p>
<p>उत्पपाताथ वेगेन मनस्संपातविक्रमः  ॥  ५।१।१८५ ॥</p>
<p>तत इति । ततः तेन रूपेण मनस्संपातविक्रमः मनोवेगतुल्यगतिः  ॥  ५।१।१८५ ॥</p>
<p>तां तु दृष्ट्या च धृत्या च दाक्षिण्येन निपात्य च ।</p>
<p>स कपिप्रवरो वेदाद्ववृधे पुनरात्मवान्  ॥  ५।१।१८६ ॥</p>
<p>तामिति । दृष्ट्या दूरादेव दर्शनेन । धृत्या अस्य नियमनजननधार्ष्ट्येन ।
दाक्षिण्येन पाटवेन  ॥  ५।१।१८६ ॥</p>
<p>हृतहृत् सा हनुमता पपात विधुरा ऽम्भसि ।</p>
<p>तां हतां वानरेणाशु पतितां वीक्ष्य सिंहिकाम् ।</p>
<p>भूतान्याकाशचारीणि तमूचुः प्लवगोत्तमम्  ॥  ५।१।१८७ ॥</p>
<p>हृतहृदिति । विधुरा आर्ता  ॥  ५।१।१८७ ॥</p>
<p>भीममद्य कृतं कर्म महत्सत्त्वं त्वया हतम् ।</p>
<p>साधयार्थमभिप्रेतमरिष्टं प्लवतां वर  ॥  ५।१।१८८ ॥</p>
<p>यस्य त्वेतानि चत्वारि वानरेन्द्र चथा तव ।</p>
<p>धृतिर्दृष्टिर्मतिर्दाक्ष्यं स्वकर्मसु न सीदति  ॥  ५।१।१८९ ॥</p>
<p>भीममित्यादि । अरिष्टं शुभं यथा भवति तथा । यस्य सिंहिकारूपसत्त्वस्य ।
दृष्टिः आयतिक्षमसूक्ष्मेक्षणम् । मतिः अर्थतत्त्वनिश्चयः । क्रियावत्त्वं
दाक्ष्यम् । यथा तव तथा यस्य चत्वारि सन्ति तत्त्वया हतम् । तान्येव
चत्वार्याह धृतिरिति । या धृतिः स्वकर्मसु स्वानुकूलकार्येषु नावसीदति या
दृष्टिर्नावसीदति या मतिर्नावसीदति यद्दाक्ष्यं नावसीदति एतानि चत्वारि यसय
सन्ति तत्त्वया हतमिति यजना  ॥  ५।१।१८८,१८९ ॥</p>
<p>स तैः सम्भावितः पूज्यः प्रतिपन्नप्रयोजनः ।</p>
<p>जगामाकाशमाविश्य पन्नगाशनवत्कपिः  ॥  ५।१।१९० ॥</p>
<p>स इति। संभावितः पूजितः । प्रतिपन्नप्रयोजनः प्राक्प्रतिभासितकार्यसारः, स
च स्त्रीत्वे दोषे समानेपि सुरसाया जयप्रतिपत्तिः सिंहिकाया
वधप्रतिपत्तिश्च  ॥  ५।१।१९० ॥</p>
<p>प्राप्तभूयिष्ठपारस्तु सर्वतः प्रतिलोकयन् ।</p>
<p>योजनानां शतस्यान्ते वनराजिं ददर्श सः  ॥  ५।१।१९१ ॥</p>
<p>प्राप्तेति । प्राप्तभूयिष्ठपारः प्राप्तप्रायतीरः  ॥  ५।१।१९१ ॥</p>
<p>ददर्श च पतन्नेव विविधद्रुमभूषितम् ।</p>
<p>द्वीपं शाकामृगश्रेष्ठो मलयोपवनानिच  ॥  ५।१।१९२  ॥</p>
<p>ददर्शेति । मलयोपवनानि लङ्कामलय इति दक्षिणतीरे स्थितमलयः तस्योपवनानि  ॥
५।१।१९२ ॥</p>
<p>सागरं सागरानूपं सागरावनूपजान् द्रुमान् ।</p>
<p>सागरस्य च पत्नीनां मुखान्यपि विलोकयन्  ॥  ५।१।१९३ ॥</p>
<p>स महामेघसङ्काशं समीक्ष्यात्मानमात्मवान् ।</p>
<p>निरुन्धन्तमिवाकाशं चकार मतिमान्मतिम्  ॥  ५।१।१९४ ॥</p>
<p>सागरमिति । सागरस्य पत्नीनां नदीनां त्रिकूटोत्पन्नानाम् । आत्मानं
स्वशरीरम् । मतिं चकार मेन इति यावत्  ॥  ५।१।१९३,१९४ ॥</p>
<p>कायवृद्धिं प्रवेगं च मम दृष्ट्वैव राक्षसाः ।</p>
<p>मयि कौतूहलं कुर्युरिति मेने महाकपिः  ॥  ५।१।१९५ ॥</p>
<p>कथं मेन इत्यत्राहकायवृद्धिमिति  ॥  ५।१।१९५ ॥</p>
<p>ततः शरीरं संत्रिप्य तन्महीधरसन्निभम् ।</p>
<p>पुनः प्रकृतिमापेदे वीतमोह इवात्मवान्  ॥  ५।१।१९६ ॥</p>
<p>तत इति । पुनः प्रकृतमिमापेदे पुनर्निजाकारं प्राप्तवान्  ॥  ५।१।१९६ ॥</p>
<p>तद्रूपमतिसंक्षिप्य हनुमान् प्रकृतौ स्थितः ।</p>
<p>त्रीन् क्रमानिव विक्रम्य बलिवीर्यहरो हरिः  ॥  ५।१।१९७ ॥</p>
<p>उक्तं शरीरसंक्षेपं दृष्टान्तार्थमनुवदति&ndash;तद्रूपमिति  ॥  ५।१।१९७ ॥</p>
<p>स चारुनानाविधरूपधारी परं समासाद्य समुद्रतीरम् ।</p>
<p>परैरशक्यः प्रतिपन्नरूपः समीक्षितात्मा समवेक्षितार्थः  ॥  ५।१।१९८ ॥</p>
<p>स चार्विति । प्रतिपन्नरूपः प्रतिपन्नस्वभावशरीरः, अभूदिति शेषः ।
समीक्षितात्मा समीक्षितदेहः । समवेक्षितार्थः निरूपितकार्यः ।
पूर्वोक्तोपसंहारश्लोक एषः  ॥  ५।१।१९८ ॥</p>
<p>ततस्स लम्बस्य गिरेस्समृद्धे विचित्रकूटे निपपात कूटे ।</p>
<p>सकेतकोद्दालकनालिकेरे महाद्रिकूटप्रतिमो महात्मा  ॥  ५।१।१९९ ॥</p>
<p>तत इति । लम्बस्य लम्बमानस्येव स्थितस्य, अविज्ञाताग्रस्येत्यर्थः ।
विचित्रकूटे विविधाश्चर्यसमूहे । &ldquo;कूटस्त्वस्त्रियां पुञ्जपालयोः&rdquo; इति
दर्पणः । उद्दालकाः श्लेष्मातकाः  ॥  ५।१।१९९ ॥</p>
<p>ततस्तु संप्राप्य समुद्रतीरं समीक्ष्य लङ्कां गिरिवर्यमूर्ध्नि ।</p>
<p>कपिस्तु तस्मिन्निपपात पर्वते विधूय रूपं व्यथयन्मगद्विजान्  ॥  ५।१।२०० ॥</p>
<p>व्यथयन् मृगद्विजानित्यादिविशेषं वक्तुमुक्तमर्थमनुवदति&ndash; ततस्त्विति ।
समुद्रतीरं तीरोपर्याकाशम् । विधूय रूपं पूर्वरूपं विहाय । वृत्तमुपजातिः
॥  ५।१।२०० ॥</p>
<p>स सागरं दानवपन्नगायुतं बलेन विक्रम्य महोर्मिमालिनम् ।</p>
<p>निपत्य तीरे च महोदधेस्तदा ददर्श लङ्काममरावतीमिव  ॥  ५।१।२०१ ॥</p>
<p>॥  इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे प्रथमः
सर्गः  ॥  ५।१ ॥</p>
<p>अस्मिन् सर्गे सार्द्धैकाधिकद्विशतश्लोकाः  ॥  ५।१।२०१  ॥</p>
<p>इति श्रीगोविराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने प्रथमः सर्गः  ॥  ५।१  ॥</p>

  </div>
</article>


        

        



    <aside class="card border noPrint" id="section-tree-item-vAlmIkIyam_drAviDa-pAThaH_govinda-rAja-bhUShaNam_iitk_5_sundarakANDam_01-lankA-praveshaH_001_hanumatA_sAgarollanghanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/vAlmIkIyam/drAviDa-pAThaH/govinda-rAja-bhUShaNam_iitk/5_sundarakANDam/01-lankA-praveshaH/001_hanumatA_sAgarollanghanam/">००१ हनुमता सागरोल्लङ्घनम् </a>
            <a data-toggle="collapse" href="#section-tree-item-body-vAlmIkIyam_drAviDa-pAThaH_govinda-rAja-bhUShaNam_iitk_5_sundarakANDam_01-lankA-praveshaH_001_hanumatA_sAgarollanghanam_md" role="button" aria-expanded="false" aria-controls="section-tree-item-body-vAlmIkIyam_drAviDa-pAThaH_govinda-rAja-bhUShaNam_iitk_5_sundarakANDam_01-lankA-praveshaH_001_hanumatA_sAgarollanghanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vAlmIkIyam_drAviDa-pAThaH_govinda-rAja-bhUShaNam_iitk_5_sundarakANDam_01-lankA-praveshaH_001_hanumatA_sAgarollanghanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००१ हनुमता सागरोल्लङ्घनम्</li>
            
            <li>title_english: 001 Hanuma s Flight over Ocean</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
