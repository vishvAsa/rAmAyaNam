<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>रामायणे विश्वासटिप्पन्यः  | ११४ मन्दोदरिशोकः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/" rel="alternate" type="application/rss+xml" title="रामायणे विश्वासटिप्पन्यः" />
    <link href="/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/" rel="feed" type="application/rss+xml" title="रामायणे विश्वासटिप्पन्यः" />

    <meta property="og:url" content="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/">
  <meta property="og:site_name" content="रामायणे विश्वासटिप्पन्यः">
  <meta property="og:title" content="११४ मन्दोदरिशोकः">
  <meta property="og:description" content="विश्वास-प्रस्तुतिः श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
मूलम् श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
विषयाः मण्डोदर्या रणाङ्गणेरावणानुशोचनपूर्वकं शोकेनबहुधाविलापः ॥ १ ॥ विभीषणेन रामाज्ञया यथाविधिरावणसंस्करणम् ॥ २ ॥
विश्वास-प्रस्तुतिः तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
मूलम् तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
व्याख्या अथ मण्डोदरीप्रलापादि- तासामित्यादि ॥ विलपमानानां विलपन्तीनां । तथा विलपमानानामित्यन्वयः । दीना सती समुदैक्षत ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="valmikiyam">

  <meta itemprop="name" content="११४ मन्दोदरिशोकः">
  <meta itemprop="description" content="विश्वास-प्रस्तुतिः श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
मूलम् श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
विषयाः मण्डोदर्या रणाङ्गणेरावणानुशोचनपूर्वकं शोकेनबहुधाविलापः ॥ १ ॥ विभीषणेन रामाज्ञया यथाविधिरावणसंस्करणम् ॥ २ ॥
विश्वास-प्रस्तुतिः तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
मूलम् तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
व्याख्या अथ मण्डोदरीप्रलापादि- तासामित्यादि ॥ विलपमानानां विलपन्तीनां । तथा विलपमानानामित्यन्वयः । दीना सती समुदैक्षत ॥ १ ॥">
  <meta itemprop="wordCount" content="5232">
  <meta name="twitter:card" content="summary">
  <meta name="twitter:title" content="११४ मन्दोदरिशोकः">
  <meta name="twitter:description" content="विश्वास-प्रस्तुतिः श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
मूलम् श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः
विषयाः मण्डोदर्या रणाङ्गणेरावणानुशोचनपूर्वकं शोकेनबहुधाविलापः ॥ १ ॥ विभीषणेन रामाज्ञया यथाविधिरावणसंस्करणम् ॥ २ ॥
विश्वास-प्रस्तुतिः तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
मूलम् तासां विलपमानानां तथा राक्षसयोषिताम् ।
ज्येष्ठा पत्नी प्रिया दीना भर्तारं समुदैक्षत ॥ १ ॥
व्याख्या अथ मण्डोदरीप्रलापादि- तासामित्यादि ॥ विलपमानानां विलपन्तीनां । तथा विलपमानानामित्यन्वयः । दीना सती समुदैक्षत ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/rAmAyaNam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/rAmAyaNam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/rAmAyaNam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/rAmAyaNam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/rAmAyaNam\/vAlmIkIyam\/drAviDa-pAThaH\/govindarAja-bhUShaNam\/6_yuddhakANDam\/12-rAvaNa-hatyA\/114_mandodarishokaH\/".replace(basePath, "/");
  pageVars.pageParams = {};
  pageVars.pageSource = "vAlmIkIyam\/drAviDa-pAThaH\/govindarAja-bhUShaNam\/6_yuddhakANDam\/12-rAvaNa-hatyA\/114_mandodarishokaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/rAmAyaNam/webpack_dist/uiLib-bundle.js"></script>







    <link rel="stylesheet" href="/rAmAyaNam/webpack_dist/uiLib.css">
<link rel="stylesheet" href="/rAmAyaNam/css/uiLibPrint.css" media="print" >
<link rel="stylesheet" href="/rAmAyaNam/css/fonts.css" >
<link rel="stylesheet" href="/rAmAyaNam/css/@fortawesome/fontawesome-free/css/solid.min.css">

<link rel="stylesheet" href="/rAmAyaNam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/" />
<link rel="alternate" hreflang="sa-Deva" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">रामायणे विश्वासटिप्पन्यः <br/> ११४ मन्दोदरिशोकः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११४ मन्दोदरिशोकः">११४ मन्दोदरिशोकः</h1>
    
    <a id="editLink" class="btn btn-primary noPrint"  href="https://github.com/vishvAsa/rAmAyaNam/edit/content/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details open><summary>विश्वास-प्रस्तुतिः</summary>
<p>श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः</p>
</details>
<details><summary>मूलम्</summary>
<p>श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः</p>
</details>
<details><summary>विषयाः</summary>
<p>मण्डोदर्या रणाङ्गणेरावणानुशोचनपूर्वकं शोकेनबहुधाविलापः ॥ १ ॥ विभीषणेन रामाज्ञया यथाविधिरावणसंस्करणम् ॥ २ ॥</p>
</details>
<details open><summary>विश्वास-प्रस्तुतिः</summary>
<p>तासां विलपमानानां तथा राक्षसयोषिताम् ।<br>
ज्येष्ठा पत्नी प्रिया दीना भर्तारं समुदैक्षत ॥ १ ॥</p>
</details>
<details><summary>मूलम्</summary>
<p>तासां विलपमानानां तथा राक्षसयोषिताम् ।<br>
ज्येष्ठा पत्नी प्रिया दीना भर्तारं समुदैक्षत ॥ १ ॥</p>
</details>
<details><summary>व्याख्या</summary>
<p>अथ मण्डोदरीप्रलापादि- तासामित्यादि ॥ विलपमानानां विलपन्तीनां । तथा विलपमानानामित्यन्वयः । दीना सती समुदैक्षत ॥ १ ॥</p>
</details>
<details open><summary>विश्वास-प्रस्तुतिः</summary>
<p>दशग्रीवं हतं दृष्ट्वा रामेणाचिन्त्यकर्मणा ।<br>
पतिं मण्डोदरी तत्र कृपणा पर्यदेवयत् ॥ २ ॥</p>
</details>
<details><summary>मूलम्</summary>
<p>दशग्रीवं हतं दृष्ट्वा रामेणाचिन्त्यकर्मणा ।<br>
पतिं मण्डोदरी तत्र कृपणा पर्यदेवयत् ॥ २ ॥</p>
</details>
<details><summary>व्याख्या</summary>
<p>मण्डोदरी मण्डनभूतोदरी । कृशोदरीति यावत् । मडि भूषायां इति धातोर्भावे कप् प्रत्ययः । मण्डं सारं सुन्दरमिति यावत् । तादृशोदरीत्येके । मण्डा पृथुपिपीलिका तस्या इव उदरं यस्याः सा मण्डोदरीत्यप्याहुः ॥ २ ॥</p>
</details>
<details open><summary>विश्वास-प्रस्तुतिः</summary>
<p>ननु नाम महाभाग तव वैश्रवणानुज ।<br>
क्रुद्धस्य प्रमुखे स्थातुं त्रस्यत्यपि पुरन्दरः ॥<br>
ऋषयश्च महीदेवा गन्धर्वाश्च यशस्विनः ॥ ३ ॥</p>
</details>
<details><summary>मूलम्</summary>
<p>ननु नाम महाभाग तव वैश्रवणानुज ।<br>
क्रुद्धस्य प्रमुखे स्थातुं त्रस्यत्यपि पुरन्दरः ॥<br>
ऋषयश्च महीदेवा गन्धर्वाश्च यशस्विनः ॥ ३ ॥</p>
</details>
<details><summary>व्याख्या</summary>
<p>यद्यपि समरमरणं शूराणां श्लाघ्यमिति न वीरपत्नी तच्छोचितुमर्हा, तथाप्यसमानान्मानुषात्प्राप्तमिदं लज्जावहमिति शोचति – ननु नाम तवेत्यादिना सार्धश्लोकेन ॥ नाम प्रसिद्धौ । महीदेवाः ब्राह्मणाश्च । त्रस्यन्तीत्यनुषङ्गः । स कथं मानुषेण जित इति शेषः ॥ ३ ॥</p>
</details>
<details open><summary>विश्वास-प्रस्तुतिः</summary>
<p>ननु नाम तवोद्वेगाच्चारणाश्च दिशो गताः ।<br>
स त्वं मानुषमात्रेण रामेण युधि निर्जितः ॥<br>
न व्यपत्रपसे राजन्किमिदं राक्षसर्षभ ॥ ४ ॥</p>
</details>
<details><summary>मूलम्</summary>
<p>ननु नाम तवोद्वेगाच्चारणाश्च दिशो गताः ।<br>
स त्वं मानुषमात्रेण रामेण युधि निर्जितः ॥<br>
न व्यपत्रपसे राजन्किमिदं राक्षसर्षभ ॥ ४ ॥</p>
</details>
<details><summary>व्याख्या</summary>
<p>ननु नामेत्यादिसार्धश्लोक एकान्वयः ॥ चारणाश्च आकाशचारिणश्च । न व्यपत्रपसे । मानुषविजयेनेति शेषः । किमिदं किमेवमवस्थानकारणमित्यर्थः ॥ ४ ॥</p>
</details>
<details open><summary>विश्वास-प्रस्तुतिः</summary>
<p>कथं त्रैलोक्यमाक्रम्य श्रिया वीर्येण चान्वितम् ।<br>
अविषह्यं जघान त्वां मानुषो वनगोचरः ॥ ५ ॥<br>
[ जहि वीर महावीर्यौ विस्मितौ रामलक्ष्मणौ ॥ ६ ॥ ]</p>
</details>
<details><summary>मूलम्</summary>
<p>कथं त्रैलोक्यमाक्रम्य श्रिया वीर्येण चान्वितम् ।<br>
अविषह्यं जघान त्वां मानुषो वनगोचरः ॥ ५ ॥<br>
[ जहि वीर महावीर्यौ विस्मितौ रामलक्ष्मणौ ॥ ६ ॥ ]</p>
</details>
<details><summary>व्याख्या</summary>
<p>वीर्येण त्रैलोक्यमाक्रम्य श्रियान्वितं त्वां मानुषस्तत्रापि वनगोचरः कथं जघान । अद्भुतमित्यर्थः ॥ ५-६ ॥</p>
</details>
<details open><summary>विश्वास-प्रस्तुतिः</summary>
<p>मनुषाणामविषये चरतः कामरूपिणः ।<br>
विनाशस्तव रामेण संयुगे नोपपद्यते ॥ ७ ॥</p>
</details>
<details><summary>मूलम्</summary>
<p>मनुषाणामविषये चरतः कामरूपिणः ।<br>
विनाशस्तव रामेण संयुगे नोपपद्यते ॥ ७ ॥</p>
</details>
<details><summary>व्याख्या</summary>
<p>तदेवासंभावितत्वं निरूपयति – मानुषाणामिति ॥ अविषये अगम्यदेशे ॥ ७ ॥</p>
</details>
<details open><summary>विश्वास-प्रस्तुतिः</summary>
<p>न चैतत्कर्म रामस्य श्रद्दधामि चमूमुखे ।<br>
सर्वतः समुपेतस्य तव तेनाभिमर्शनम् ॥ ८ ॥</p>
</details>
<details><summary>मूलम्</summary>
<p>न चैतत्कर्म रामस्य श्रद्दधामि चमूमुखे ।<br>
सर्वतः समुपेतस्य तव तेनाभिमर्शनम् ॥ ८ ॥</p>
</details>
<details><summary>व्याख्या</summary>
<p>सर्वतः समुपेतस्य सर्वयुद्धोपकरणैः पूर्णस्य । तव तेन रामेण अभिमर्शनं आक्रमणमिति यत् एतद्रामस्य न श्रद्दधामि रामसंबन्धिकर्मेति न श्रद्दधामि ॥ ८ ॥</p>
</details>
<details open><summary>विश्वास-प्रस्तुतिः</summary>
<p>यदैव च जनस्थाने राक्षसैर्बहुभिर्वृतः ।<br>
खरस्तव हतो भ्राता तदेवासौ न मानुषः ॥ ९ ॥<br>
यदैव नगरीं लङ्कां दुष्प्रवेशां सुरैरपि ।<br>
प्रविष्टो हनुमान्वीर्यात्तदैव व्यथिता वयम् ॥ १० ॥<br>
यदैव वानरैर्घोरर्बद्धः सेतुर्महार्णवे ।<br>
तदैव हृदयेनाहं शङ्के रामममानुषम् ॥ ११ ॥</p>
</details>
<details><summary>मूलम्</summary>
<p>यदैव च जनस्थाने राक्षसैर्बहुभिर्वृतः ।<br>
खरस्तव हतो भ्राता तदेवासौ न मानुषः ॥ ९ ॥<br>
यदैव नगरीं लङ्कां दुष्प्रवेशां सुरैरपि ।<br>
प्रविष्टो हनुमान्वीर्यात्तदैव व्यथिता वयम् ॥ १० ॥<br>
यदैव वानरैर्घोरर्बद्धः सेतुर्महार्णवे ।<br>
तदैव हृदयेनाहं शङ्के रामममानुषम् ॥ ११ ॥</p>
</details>
<details><summary>व्याख्या</summary>
<p>रावणवधस्य मानुषेणाकृतत्वे केन कृतः स्यादित्याशङ्क्य पक्षान्तरमुपक्षिपति – यदैवेत्यादिना ॥ ९-११ ॥</p>
</details>
<details open><summary>विश्वास-प्रस्तुतिः</summary>
<p>अथवा रामरूपेण कृतान्तः स्वयमागतः ।<br>
मायां तव विनाशाय विधायाप्रतितर्किताम् ॥ १२ ॥<br>
अथवा वासवेन त्वं धर्षितोसि महाबल ।<br>
वासवस्य कुतः शक्तिस्त्वां द्रष्टुमपि संयुगे ॥<br>
[ महाबलं महावीर्यं देवशत्रुं महौजसम् ॥ १३ ॥ ]</p>
</details>
<details><summary>मूलम्</summary>
<p>अथवा रामरूपेण कृतान्तः स्वयमागतः ।<br>
मायां तव विनाशाय विधायाप्रतितर्किताम् ॥ १२ ॥<br>
अथवा वासवेन त्वं धर्षितोसि महाबल ।<br>
वासवस्य कुतः शक्तिस्त्वां द्रष्टुमपि संयुगे ॥<br>
[ महाबलं महावीर्यं देवशत्रुं महौजसम् ॥ १३ ॥ ]</p>
</details>
<details><summary>व्याख्या</summary>
<p>एवं सामान्यतो रामस्यामानुषत्वं प्रतिपाद्य उत्तरोत्तरोत्कृष्टयमेन्द्रादिदेवताविशेषत्वं प्रतिपादयति- अथवेत्यादिना ॥ मायां सीतारूपां । अप्रतितर्कितां अपरिमेयरूपलावण्याम् ॥ १२-१३ ॥</p>
</details>
<details open><summary>विश्वास-प्रस्तुतिः</summary>
<p>व्यक्तमेष महायोगी परमात्मा सनातनः ।<br>
अनादिमध्यनिधनो महतः परमो महान् ॥ १४ ॥<br>
तमसः परमो धाता शङ्खचक्रगदाधरः ।<br>
श्रीवत्सवक्षा नित्यश्रीरजय्यः शाश्वतो ध्रुवः ॥ १५ ॥</p>
</details>
<details><summary>मूलम्</summary>
<p>व्यक्तमेष महायोगी परमात्मा सनातनः ।<br>
अनादिमध्यनिधनो महतः परमो महान् ॥ १४ ॥<br>
तमसः परमो धाता शङ्खचक्रगदाधरः ।<br>
श्रीवत्सवक्षा नित्यश्रीरजय्यः शाश्वतो ध्रुवः ॥ १५ ॥</p>
</details>
<details><summary>व्याख्या</summary>
<p>यदैवेत्यादिना सामान्यतउपन्यस्तममानुषत्वमेकत्र व्यवस्थापयितुमाह-व्यक्तमित्यादिना ॥ महायोगित्वादिगुणविशिष्टो यो विष्णुः स एवैष राम इति स्त्रीवचनमुखेनैव विष्णोः सर्वदेवतापारम्यं भगवान्वाल्मीकिर्व्यवस्थापयति । महान् योगः लोकरक्षणोपायचिन्ता सोस्यास्तीति महायोगी । परमश्चासावात्मा च परमात्मा । सर्वजीवात्मभ्य उत्कृष्ट इत्यर्थः । परमत्वमस्य कथमित्याशङ्क्य षड्भावविकाररहितत्वादित्याह-सनातन इति । सदास्तित्वयुक्त इत्यर्थः । अनादिमध्यनिधनः जन्मवृद्धिविनाशशून्यः । शाश्वतः अपक्षयरहितः । ध्रुवः परिणामरहितः । एतैर्विशेषणैर्जीवगतषड्भावविकारशून्यत्वमुक्तं । तथोक्तं विष्णुपुराणे–अपक्षयविनाशाभ्यां परिणामर्द्धिजन्मभिः । वर्जितः शक्यते वक्तुं यः सदास्तीति केवल इति । परमात्मशब्दार्थं विवृणोति – महतः परमो महानिति । महान् इन्द्रादिः । तस्मान्महान् ब्रह्मादिः । तस्मादपि महानित्यर्थः । स्थानविशेषेणापि परमत्वमाह – तमस इति ॥ तमसः प्राकृतमण्डलस्य परमः परस्तादप्राकृते वैकुण्ठे विद्यमानः । आदित्यवर्णं तमसः परस्तात् आदित्यवर्णं तमसस्तु पारे इति श्रुतेः । सर्वत्र व्याप्तस्य कथं तत्रावस्थानमित्याशंक्य विग्रहद्वारेत्याह- शङ्खेत्यादिना । सदा शङ्खचक्रधारणप्रयोजनमाह – धातेति । धाता पोषकः । डुधाञ् धारणपोषणयोः इत्यस्मात्तृच् । सर्वदा रक्षणार्थमायुधधारणमित्यर्थः । तथोक्तमभियुक्तैः– पातु प्रणतरक्षायां विलम्बमसहन्निव । सदा पञ्चायुधीं बिभ्रत्स नः श्रीरङ्गनायकः इति ॥ तस्य सर्वेश्वरत्वद्योतकं लक्षणमाह-श्रीवत्सवक्षा इति । श्रीकरो वत्सः श्रीवत्सः स च रक्तवर्णो मत्स्यविशेषः सः वक्षसि दक्षिणे यस्य स श्रीवत्सवक्षाः । जगद्रक्षणोपयोगिपुरुषकारसंबन्धमाह–नित्यश्रीरिति । नित्या अनपायिनी श्रीर्यस्यासौ नित्यश्रीः । विष्णोः श्रीरनपायिनी इत्यन्यत्रोक्तेः । अत एवाजय्यः जेतुमशक्यः । क्षय्यजय्यौ शक्यार्थे इति निपातनात् । एष रामः एवंभूतः परमात्मा व्यक्तं निश्चितमिति संबन्धः ॥ १४-१५ ॥</p>
</details>
<details open><summary>विश्वास-प्रस्तुतिः</summary>
<p>मानुषं वपुरास्थाय विष्णुः सत्यपराक्रमः ।<br>
सर्वैः परिवृतो देवैर्वानरत्वमुपागतैः ॥ १६ ॥<br>
सर्वलोकेश्वरः सौक्षाल्लोकानां हितकाम्यया ।<br>
सराक्षसपरीवारं हतवांस्त्वां महाद्युतिः ॥ १७ ॥</p>
</details>
<details><summary>मूलम्</summary>
<p>मानुषं वपुरास्थाय विष्णुः सत्यपराक्रमः ।<br>
सर्वैः परिवृतो देवैर्वानरत्वमुपागतैः ॥ १६ ॥<br>
सर्वलोकेश्वरः सौक्षाल्लोकानां हितकाम्यया ।<br>
सराक्षसपरीवारं हतवांस्त्वां महाद्युतिः ॥ १७ ॥</p>
</details>
<details><summary>व्याख्या</summary>
<p>एवंभूतस्य परमात्मनः किमर्थमेवं व्यापार इत्यत्राह द्वाभ्यां – मानुषमित्यादि ॥ सर्वलोकेश्वरः सर्वलोकानां नियन्ता अनिष्टनिवृत्तीष्टप्रापणयोः कर्ता । विष्णुः विष्णुसकाशादविनाशित्ववरं परिहर्तुं मानुषं वपुः आस्थाय परिगृह्य साक्षात् अव्यवधानेन लोकानां हितकाम्यया लोकहितेच्छया सर्वलोकविरोधिनं त्वां हतवान् । व्यक्तमित्यत्रानुषज्यते ॥ १६-१७ ॥</p>
</details>
<details open><summary>विश्वास-प्रस्तुतिः</summary>
<p>इन्द्रियाणि पुरा जित्वा जितं त्रिभुवनं त्वया ।<br>
स्मरद्भिरिव तद्वैरमिन्द्रियैरेव निर्जितः ॥ १८ ॥</p>
</details>
<details><summary>मूलम्</summary>
<p>इन्द्रियाणि पुरा जित्वा जितं त्रिभुवनं त्वया ।<br>
स्मरद्भिरिव तद्वैरमिन्द्रियैरेव निर्जितः ॥ १८ ॥</p>
</details>
<details><summary>व्याख्या</summary>
<p>त्वद्दोषकृत एवायं वध इत्याह-इन्द्रियाणीति ॥ १८ ॥</p>
</details>
<details open><summary>विश्वास-प्रस्तुतिः</summary>
<p>क्रियतामविरोधश्च राघवेणेति यन्मया ।<br>
उच्यमानो न गृह्णासि तस्येयं व्युष्टिरागता ॥ १९ ॥</p>
</details>
<details><summary>मूलम्</summary>
<p>क्रियतामविरोधश्च राघवेणेति यन्मया ।<br>
उच्यमानो न गृह्णासि तस्येयं व्युष्टिरागता ॥ १९ ॥</p>
</details>
<details><summary>व्याख्या</summary>
<p>एवं सर्वज्ञा त्वं पूर्वं किमिति नोक्तवतीत्यत्राह-क्रियतामिति ॥ न गृह्णासि नागृहाः । व्युष्टिः फलं । व्युष्टिः फले समृद्धौ च इत्यमरः ॥ १९ ॥</p>
</details>
<details open><summary>विश्वास-प्रस्तुतिः</summary>
<p>अकस्माच्चाभिकामोसि सीतां राक्षसपुङ्गव ।<br>
ऐश्वर्यस्य विनाशाय देहस्य स्वजनस्य च ॥ २० ॥</p>
</details>
<details><summary>मूलम्</summary>
<p>अकस्माच्चाभिकामोसि सीतां राक्षसपुङ्गव ।<br>
ऐश्वर्यस्य विनाशाय देहस्य स्वजनस्य च ॥ २० ॥</p>
</details>
<details><summary>व्याख्या</summary>
<p>अकस्मान्निर्हेतुकं सीतामुद्दिश्य अभिकामोसि अभिलाष्यसि तां प्रति त्वदभिलाषोऽयुक्त इत्यर्थः ॥ २० ॥</p>
</details>
<details open><summary>विश्वास-प्रस्तुतिः</summary>
<p>अरुन्धत्या विशिष्टां तां रोहिण्याश्चापि दुर्मते ।<br>
सीतां धर्षयता मान्यां त्वया ह्यसदृशं कृतम् ॥ २१ ॥</p>
</details>
<details><summary>मूलम्</summary>
<p>अरुन्धत्या विशिष्टां तां रोहिण्याश्चापि दुर्मते ।<br>
सीतां धर्षयता मान्यां त्वया ह्यसदृशं कृतम् ॥ २१ ॥</p>
</details>
<details><summary>व्याख्या</summary>
<p>अयुक्ततामेवाह – अरुन्धत्या इति ॥ विशिष्टां उत्कृष्टां । मान्यामित्यनेन न केवलमरुन्धत्यादिवत्पातिव्रत्यमात्रं किंतु मातृत्वं चेत्युच्यते । असदृशं अनुचितम् ॥ २१ ॥</p>
</details>
<details open><summary>विश्वास-प्रस्तुतिः</summary>
<p>वसुधायाश्च वसुधां श्रियः श्रीं भर्तृवत्सलाम् ।<br>
सीतां सर्वानवद्याङ्गीमरण्ये विजने शुभाम् ॥ २२ ॥<br>
आनयित्वा तु तां दीनां छद्मनाऽऽत्मस्वदूषण ।<br>
अप्राप्य चैव तं कामं मैथिलीसंगमे कृतम् ॥<br>
पतिव्रतायास्तपसा नूनं दग्धोसि मे प्रभो ॥ २३ ॥</p>
</details>
<details><summary>मूलम्</summary>
<p>वसुधायाश्च वसुधां श्रियः श्रीं भर्तृवत्सलाम् ।<br>
सीतां सर्वानवद्याङ्गीमरण्ये विजने शुभाम् ॥ २२ ॥<br>
आनयित्वा तु तां दीनां छद्मनाऽऽत्मस्वदूषण ।<br>
अप्राप्य चैव तं कामं मैथिलीसंगमे कृतम् ॥<br>
पतिव्रतायास्तपसा नूनं दग्धोसि मे प्रभो ॥ २३ ॥</p>
</details>
<details><summary>व्याख्या</summary>
<p>सा पतिव्रता चेत् किमर्थं न दग्धवतीत्यत्राह—वसुधाया इत्यादिसार्धश्लोकद्वयेन ॥ वसुधायाश्च वसुधां अत्यन्तक्षमावतीमित्यर्थः । श्रीमित्यत्र इयङभाव आर्षः । सर्वसंपदधिष्ठात्रीमित्यर्थः । भर्तृवत्सलां पतिव्रतां । सर्वानवद्याङ्गीं अनवद्यसर्वाङ्गीं । अरण्ये विजने स्थितामिति शेषः । दीनां त्वदनभिलाषिणीमित्यर्थः । छद्मना मारीचमुखेन आनयित्वा । तं पूर्वमुक्तं । पतिव्रतायास्तस्यास्तपसा दग्धोसि । मे प्रभो इत्यनेन अस्य सर्वस्य मद्दौर्भाग्यमेव निमित्तमिति द्योत्यते । आत्मस्वदूषणेत्यनेन निजस्वभूताया मम त्यागे त्वद्दूषणमेवहेतुः न त्वस्मत्सौन्दर्यहानिरित्युच्यते ॥ २२ – २३ ॥</p>
</details>
<details open><summary>विश्वास-प्रस्तुतिः</summary>
<p>तदैव यन्न दग्धस्त्वं धर्षयंस्तनुमध्यमाम् ।<br>
देवा बिभ्यति ते सर्वे सेन्द्राः साग्निपुरोगमाः ॥ २४ ॥</p>
</details>
<details><summary>मूलम्</summary>
<p>तदैव यन्न दग्धस्त्वं धर्षयंस्तनुमध्यमाम् ।<br>
देवा बिभ्यति ते सर्वे सेन्द्राः साग्निपुरोगमाः ॥ २४ ॥</p>
</details>
<details><summary>व्याख्या</summary>
<p>तनुमध्यमां धर्षयन्सन् त्वं तदैव न इति यत् तेन माहात्म्येन त्वत्तो देवा बिभ्यतीति संबन्धः । भीता देवाः कथं ते धर्षणफलं दाहं दद्युरिति भावः ॥ २४ ॥</p>
</details>
<details open><summary>विश्वास-प्रस्तुतिः</summary>
<p>अवश्यमेव लभते फलं पापस्य कर्मणः ।<br>
घोरं पर्यागते काले कर्ता नास्त्यत्र संशयः ॥ २५ ॥</p>
</details>
<details><summary>मूलम्</summary>
<p>अवश्यमेव लभते फलं पापस्य कर्मणः ।<br>
घोरं पर्यागते काले कर्ता नास्त्यत्र संशयः ॥ २५ ॥</p>
</details>
<details><summary>व्याख्या</summary>
<p>कर्ता घोरं पापस्य फलं काले पर्यागते प्राप्ते अवश्यं लभते नात्र संशयः ॥ २५ ॥</p>
</details>
<details open><summary>विश्वास-प्रस्तुतिः</summary>
<p>शुभकृच्छुभमाप्नोति पापकृत्पापमश्नुते ।<br>
विभीषणः सुखं प्राप्तस्त्वं प्राप्तः पापमीदृशम् ॥ २६ ॥</p>
</details>
<details><summary>मूलम्</summary>
<p>शुभकृच्छुभमाप्नोति पापकृत्पापमश्नुते ।<br>
विभीषणः सुखं प्राप्तस्त्वं प्राप्तः पापमीदृशम् ॥ २६ ॥</p>
</details>
<details><summary>व्याख्या</summary>
<p>पापं दुःखम् ॥ २६ ॥</p>
</details>
<details open><summary>विश्वास-प्रस्तुतिः</summary>
<p>सन्त्यन्याः प्रमदास्तुभ्यं रूपेणाभ्यधिकास्ततः ।<br>
अनङ्गवशमापन्नस्त्वं तु मोहान्न बुध्यसे ॥ २७ ॥</p>
</details>
<details><summary>मूलम्</summary>
<p>सन्त्यन्याः प्रमदास्तुभ्यं रूपेणाभ्यधिकास्ततः ।<br>
अनङ्गवशमापन्नस्त्वं तु मोहान्न बुध्यसे ॥ २७ ॥</p>
</details>
<details><summary>व्याख्या</summary>
<p>तुभ्यं तव । ततः तस्याः सीतायाः । न बुध्यसे । अभ्यधिकत्वमिति शेषः ॥ २७ ॥</p>
</details>
<details open><summary>विश्वास-प्रस्तुतिः</summary>
<p>न कुलेन न रूपेण न दाक्षिण्येन मैथिली ।<br>
मयाऽधिका वा तुल्या वा त्वं तु मोहान्न बुध्यसे ॥ २८ ॥</p>
</details>
<details><summary>मूलम्</summary>
<p>न कुलेन न रूपेण न दाक्षिण्येन मैथिली ।<br>
मयाऽधिका वा तुल्या वा त्वं तु मोहान्न बुध्यसे ॥ २८ ॥</p>
</details>
<details><summary>व्याख्या</summary>
<p>मैथिली मया कुलेन तुल्या अधिका वा न इत्येवं योज्यं । दाक्षिण्येन विद्यासामर्थ्येन ॥ २८ ॥</p>
</details>
<details open><summary>विश्वास-प्रस्तुतिः</summary>
<p>सर्वथा सर्वभूतानां नास्ति मृत्युरलक्षणः ।<br>
तव तावदयं मृत्युमैथिलीकृतलक्षणः ॥ २९ ॥<br>
सीतानिमित्तजो मृत्युस्त्वया दूरादुपाहृतः ॥ ३० ॥<br>
मैथिली सह रामेण विशोका बिहरिष्यति ।<br>
अल्पपुण्या त्वहं घोरे पतिता शोकसागरे ॥ ३१ ॥</p>
</details>
<details><summary>मूलम्</summary>
<p>सर्वथा सर्वभूतानां नास्ति मृत्युरलक्षणः ।<br>
तव तावदयं मृत्युमैथिलीकृतलक्षणः ॥ २९ ॥<br>
सीतानिमित्तजो मृत्युस्त्वया दूरादुपाहृतः ॥ ३० ॥<br>
मैथिली सह रामेण विशोका बिहरिष्यति ।<br>
अल्पपुण्या त्वहं घोरे पतिता शोकसागरे ॥ ३१ ॥</p>
</details>
<details><summary>व्याख्या</summary>
<p>अलक्षणः निर्निमित्तः । मैथिल्याः कृतं मैथिलीकृतं मैथिल्यानयनमित्यर्थः । तदेव लक्षणं निमित्तं यस्य स तथा ॥२९-३१ ॥</p>
</details>
<details open><summary>विश्वास-प्रस्तुतिः</summary>
<p>कैलासे मन्दरे मेरौ तथा चैत्ररथे वने ।<br>
देवोद्यानेषु सर्वेषु विहृत्य सहिता त्वया ॥ ३२ ॥<br>
विमानेनानुरूपेण यायाम्यतुलया श्रिया ।<br>
पश्यन्ती विविधान्देशांस्तांस्तांश्चित्रस्रगम्बरा ।<br>
भ्रंशिता कामभोगेभ्यः साऽस्मि वीर वधात्तव ॥ ३३ ॥</p>
</details>
<details><summary>मूलम्</summary>
<p>कैलासे मन्दरे मेरौ तथा चैत्ररथे वने ।<br>
देवोद्यानेषु सर्वेषु विहृत्य सहिता त्वया ॥ ३२ ॥<br>
विमानेनानुरूपेण यायाम्यतुलया श्रिया ।<br>
पश्यन्ती विविधान्देशांस्तांस्तांश्चित्रस्रगम्बरा ।<br>
भ्रंशिता कामभोगेभ्यः साऽस्मि वीर वधात्तव ॥ ३३ ॥</p>
</details>
<details><summary>व्याख्या</summary>
<p>कैलास इत्यादिसार्धश्लोकद्वयमेकान्वयम् ॥ याहं कैलासादिषु विहृत्य विमानेन विविधान्देशान्पश्यन्ती याभि अथ सा भ्रंशिताऽस्मीत्येवं संबन्धः ॥ ३२-३३ ॥</p>
</details>
<details open><summary>विश्वास-प्रस्तुतिः</summary>
<p>सैवान्येवासि संवृत्ता धिंग्राज्ञां चञ्चलाः श्रियः ॥ ३४ ॥</p>
</details>
<details><summary>मूलम्</summary>
<p>सैवान्येवासि संवृत्ता धिंग्राज्ञां चञ्चलाः श्रियः ॥ ३४ ॥</p>
</details>
<details><summary>व्याख्या</summary>
<p>सैवेत्यर्धम् ॥ सैव एवमुक्तभोगैव । अन्येव अस्पृष्टभोगेव ॥ ३४ ॥</p>
</details>
<details open><summary>विश्वास-प्रस्तुतिः</summary>
<p>हा राजन्सुकुमारं ते सुभ्रु सुत्वक्समुन्नसम् ।<br>
कान्तिश्रीद्युतिभिस्तुल्यमिन्दुपद्मदिवाकरैः ॥ ३५ ॥<br>
किरीटकूटोज्ज्वलितं ताम्रास्यं दीप्तकुण्डलम् ।<br>
मदव्याकुललोलाक्षं भूत्वा यत्पानभूमिषु ॥ ३६ ॥<br>
विविधस्रग्धरं चारु वल्गुस्मितकथं शुभम् ।<br>
तदेवाद्य तवेदं हि वक्रं न भ्राजते प्रभो ॥ ३७ ॥<br>
रामसायकनिर्भिन्नं सिक्तं रुधिरविस्रवैः ।<br>
विशीर्णमेदोमस्तिष्कं रूक्षं स्यन्दनरेणुभिः ॥ ३८ ॥</p>
</details>
<details><summary>मूलम्</summary>
<p>हा राजन्सुकुमारं ते सुभ्रु सुत्वक्समुन्नसम् ।<br>
कान्तिश्रीद्युतिभिस्तुल्यमिन्दुपद्मदिवाकरैः ॥ ३५ ॥<br>
किरीटकूटोज्ज्वलितं ताम्रास्यं दीप्तकुण्डलम् ।<br>
मदव्याकुललोलाक्षं भूत्वा यत्पानभूमिषु ॥ ३६ ॥<br>
विविधस्रग्धरं चारु वल्गुस्मितकथं शुभम् ।<br>
तदेवाद्य तवेदं हि वक्रं न भ्राजते प्रभो ॥ ३७ ॥<br>
रामसायकनिर्भिन्नं सिक्तं रुधिरविस्रवैः ।<br>
विशीर्णमेदोमस्तिष्कं रूक्षं स्यन्दनरेणुभिः ॥ ३८ ॥</p>
</details>
<details><summary>व्याख्या</summary>
<p>एवं रावणस्य मतिं राज्यश्रियं च निन्दित्वा भर्तृसौन्दर्यवैपरीत्यं शोचति – हा राजन्नित्यादिश्लोकचतुष्टयमेकान्वयम् ॥ सुत्वक् स्निग्धत्वक् । समुन्नसं समुन्नतनासिकं । कान्तिः प्रभा । श्रीः सौन्दर्यं । द्युतिः तेजः । किरीटकूटोज्ज्वलितं शिखरतुल्यकिरीटविराजितं । ताम्रास्यं रक्ताघरमित्यर्थः । चारु सुन्दरं तव यद्वक्रं मदव्याकुललोलाक्षं भूत्वा अभ्राजत तदेवेदं वक्रमद्य न भ्राजते । अप्रकाशनिमित्तमाह — रामेति ॥ विस्रवैः प्रवाहैः । मेदः वसा । मस्तिष्कं मांस विशेषः ॥ ३५-३८ ॥</p>
</details>
<details open><summary>विश्वास-प्रस्तुतिः</summary>
<p>हा पश्चिमा मे संप्राप्ता दशा वैधव्यकारिणी ।<br>
या मयाऽऽसीन्न संबुद्धा कदाचिदपि मन्दया ॥ ३९ ॥</p>
</details>
<details><summary>मूलम्</summary>
<p>हा पश्चिमा मे संप्राप्ता दशा वैधव्यकारिणी ।<br>
या मयाऽऽसीन्न संबुद्धा कदाचिदपि मन्दया ॥ ३९ ॥</p>
</details>
<details><summary>व्याख्या</summary>
<p>मे वैधव्यकारिणी ते पश्चिमावस्था मृतिः संप्राप्ता ॥ ३९ ॥</p>
</details>
<details open><summary>विश्वास-प्रस्तुतिः</summary>
<p>पिता दानवराजो मे भर्ता मे राक्षसेश्वरः ।<br>
पुत्रो मे शक्रनिर्जेता इत्येवं गर्विता भृशम् ॥ ४० ॥<br>
दृप्तारिमर्दनाः शूराः प्रख्यातबलपौरुषाः ।<br>
अकुतश्चिद्भया नाथा ममेत्यासीन्मतिर्दृढा ॥ ४१ ॥</p>
</details>
<details><summary>मूलम्</summary>
<p>पिता दानवराजो मे भर्ता मे राक्षसेश्वरः ।<br>
पुत्रो मे शक्रनिर्जेता इत्येवं गर्विता भृशम् ॥ ४० ॥<br>
दृप्तारिमर्दनाः शूराः प्रख्यातबलपौरुषाः ।<br>
अकुतश्चिद्भया नाथा ममेत्यासीन्मतिर्दृढा ॥ ४१ ॥</p>
</details>
<details><summary>व्याख्या</summary>
<p>अस्थिरस्य देहस्य विनाशः कुतो न संबुद्ध इत्यत्राह – पितेति ॥ दानवराजः मयः ॥ ४०-४१ ॥</p>
</details>
<details open><summary>विश्वास-प्रस्तुतिः</summary>
<p>तेषामेवंप्रभावानां युष्माकं राक्षसर्षभ ।<br>
कथं भयमसंबुद्धं मानुषादिदमागतम् ॥ ४२ ॥</p>
</details>
<details><summary>मूलम्</summary>
<p>तेषामेवंप्रभावानां युष्माकं राक्षसर्षभ ।<br>
कथं भयमसंबुद्धं मानुषादिदमागतम् ॥ ४२ ॥</p>
</details>
<details><summary>व्याख्या</summary>
<p>तेषामिति ॥ तेषु युष्मास्वेवंप्रभावेष्वित्यर्थः । मयस्य मरणाभावेपि इदानीमकार्यकरत्वादेवमुक्तं । असंबुद्धं पूर्वमचिन्तितम् ॥ ४२ ॥</p>
</details>
<details open><summary>विश्वास-प्रस्तुतिः</summary>
<p>स्निग्धेन्द्रनीलनीलं तु प्रांशुशैलोपमं महत् ।<br>
केयूराङ्गदवैडूर्यमुक्तादामस्रगुज्ज्वलम् ॥ ४३ ॥<br>
कान्तं विहारेष्वधिकं दीप्तं संग्रामभूमिषु ।<br>
[ विनीतं गुरुपूजासु शान्तं शङ्करपूजने ॥ ]<br>
भात्याभरणभाभिर्यद्विद्युद्भिरिव तोयदः ॥ ४४ ॥<br>
तदेवाद्य शरीरं ते तीक्ष्णैर्नैकैः शरैश्चितम् ।<br>
पुनर्दुर्लभसंस्पर्श परिष्वक्तुं न शक्यते ॥ ४५ ॥<br>
श्वाविधः शललैर्यद्वद्बाणैर्लग्नैर्निरन्तरम् ।<br>
स्वर्पितैर्मर्मसु भृशं संछिन्नस्नायुबन्धनम् ।<br>
क्षितौ निपतितं राजञ्श्यावं रुधिरसच्छवि ॥ ४६ ॥</p>
</details>
<details><summary>मूलम्</summary>
<p>स्निग्धेन्द्रनीलनीलं तु प्रांशुशैलोपमं महत् ।<br>
केयूराङ्गदवैडूर्यमुक्तादामस्रगुज्ज्वलम् ॥ ४३ ॥<br>
कान्तं विहारेष्वधिकं दीप्तं संग्रामभूमिषु ।<br>
[ विनीतं गुरुपूजासु शान्तं शङ्करपूजने ॥ ]<br>
भात्याभरणभाभिर्यद्विद्युद्भिरिव तोयदः ॥ ४४ ॥<br>
तदेवाद्य शरीरं ते तीक्ष्णैर्नैकैः शरैश्चितम् ।<br>
पुनर्दुर्लभसंस्पर्श परिष्वक्तुं न शक्यते ॥ ४५ ॥<br>
श्वाविधः शललैर्यद्वद्बाणैर्लग्नैर्निरन्तरम् ।<br>
स्वर्पितैर्मर्मसु भृशं संछिन्नस्नायुबन्धनम् ।<br>
क्षितौ निपतितं राजञ्श्यावं रुधिरसच्छवि ॥ ४६ ॥</p>
</details>
<details><summary>व्याख्या</summary>
<p>स्निग्धेत्यादि सार्धश्लोकचतुष्टयमेकान्वयम् ॥ प्रांशुशैलः उन्नतशैलः । अङ्गदवैडूर्यं वैडूर्यमयाङ्गदमिति केयूराद्भेदः । यच्छरीरं भाति आलिङ्गनयोग्यमभूत् । तदेव शरीरं दुर्लभसंस्पर्शं सत् पुनः परिष्वक्तुं न शक्यते । दुर्लभसंस्पर्शत्वमुपपादयति – श्वाविधः इत्यादिना ॥ श्वाविधं शल्यमृगस्य शललैः तल्लोमभिः यद्वत् यथा । कण्टकाकारश्वाविल्लोमतुल्यैरिति शरविशेषणं । मर्मसु स्वर्पितैः क्षिप्तैः । तत्रैव मर्मसु निरन्तरं लग्नैरिति योजना । श्यावं कपिशवर्णं । श्वावित्तु शल्यस्तल्लोनि शलली शललं शलम् । श्यावः स्यात्कपिशः इत्युभयत्राप्यमरः । स्नायवः धमन्यः । रुधिरसच्छवि रुधिरतुल्यकान्ति । स्वकान्ति विहाय रुधिरकृतकान्त्यन्तरमित्यर्थः ॥ ४३ – ४६ ॥</p>
</details>
<details open><summary>विश्वास-प्रस्तुतिः</summary>
<p>बज्रप्रहारामिहतो विकीर्ण इव पर्वतः ॥ ४७ ॥</p>
</details>
<details><summary>मूलम्</summary>
<p>बज्रप्रहारामिहतो विकीर्ण इव पर्वतः ॥ ४७ ॥</p>
</details>
<details><summary>व्याख्या</summary>
<p>वज्रेत्यर्थम् ॥ असीति शेषः ॥ ४७ ॥</p>
</details>
<details open><summary>विश्वास-प्रस्तुतिः</summary>
<p>हा स्वप्नः सत्यमेवेदं त्वं रामेण कथं हतः ।<br>
त्वं मृत्योरपि मृत्युः स्याः कथं मृत्युवशं गतः ॥ ४८ ॥</p>
</details>
<details><summary>मूलम्</summary>
<p>हा स्वप्नः सत्यमेवेदं त्वं रामेण कथं हतः ।<br>
त्वं मृत्योरपि मृत्युः स्याः कथं मृत्युवशं गतः ॥ ४८ ॥</p>
</details>
<details><summary>व्याख्या</summary>
<p>इदं ते मरणं स्वप्नः स्वप्नानुभवविषयः । सत्यमेव नात्र संशयः । तत्र हेतुमाह – त्वमिति । तत्रापि हेतुमाह – त्वं मृत्योरिति ॥ ४८ ॥</p>
</details>
<details open><summary>विश्वास-प्रस्तुतिः</summary>
<p>त्रैलोक्यवसुभोक्तारं त्रैलोक्योद्वेगदं महत् ।<br>
जेतारं लोकपालानां क्षेप्तारं शंकरस्य च ॥ ४९ ॥<br>
दृप्तानां निगृहीतारमाविष्कृतपराक्रमम् ।<br>
लोकक्षोभयितारं च नादैर्भूतविराविणम् ॥ ५०<br>
ओजसा दृप्तवाक्यानां वक्तारं रिपुसन्निधौ ।<br>
स्वयूथभृत्यवर्गाणां गोप्तारं भीमकर्मणाम् ॥ ५१ ॥<br>
हन्तारं दानवेन्द्राणां यक्षाणां च सहस्रशः ।<br>
निवातकवचानां च संग्रहीतारमीश्वरम् ॥ ५२ ॥<br>
नैकयज्ञविलोप्तारं त्रातारं स्वजनस्य च ।<br>
धर्मव्यवस्थाभेत्तारं मायास्रष्टारमाहवे ॥ ५३ ॥<br>
देवासुरनृकन्यानामाहर्तारं ततस्ततः ।<br>
शत्रुस्त्रीशोकदातारं नेतारं स्वजनस्य च ॥ ५४ ॥<br>
लङ्काद्वीपस्य गोप्तारं कर्तारं भीमकर्मणाम् ।<br>
अस्माकं कामभोगानां दातारं रथिनांवरम् ॥ ५५ ॥<br>
एवंप्रभावं भर्तारं दृष्ट्वा रामेण पातितम् ।<br>
स्थिराऽस्मि या देहमिमं धारयामि हतप्रिया ॥ ५६ ॥<br>
शयनेषु महार्हेषु शयित्वा राक्षसेश्वर ।<br>
इह कस्मात्प्रसुप्तोसि धरण्यां रेणुपाटलः ॥ ५७ ॥</p>
</details>
<details><summary>मूलम्</summary>
<p>त्रैलोक्यवसुभोक्तारं त्रैलोक्योद्वेगदं महत् ।<br>
जेतारं लोकपालानां क्षेप्तारं शंकरस्य च ॥ ४९ ॥<br>
दृप्तानां निगृहीतारमाविष्कृतपराक्रमम् ।<br>
लोकक्षोभयितारं च नादैर्भूतविराविणम् ॥ ५०<br>
ओजसा दृप्तवाक्यानां वक्तारं रिपुसन्निधौ ।<br>
स्वयूथभृत्यवर्गाणां गोप्तारं भीमकर्मणाम् ॥ ५१ ॥<br>
हन्तारं दानवेन्द्राणां यक्षाणां च सहस्रशः ।<br>
निवातकवचानां च संग्रहीतारमीश्वरम् ॥ ५२ ॥<br>
नैकयज्ञविलोप्तारं त्रातारं स्वजनस्य च ।<br>
धर्मव्यवस्थाभेत्तारं मायास्रष्टारमाहवे ॥ ५३ ॥<br>
देवासुरनृकन्यानामाहर्तारं ततस्ततः ।<br>
शत्रुस्त्रीशोकदातारं नेतारं स्वजनस्य च ॥ ५४ ॥<br>
लङ्काद्वीपस्य गोप्तारं कर्तारं भीमकर्मणाम् ।<br>
अस्माकं कामभोगानां दातारं रथिनांवरम् ॥ ५५ ॥<br>
एवंप्रभावं भर्तारं दृष्ट्वा रामेण पातितम् ।<br>
स्थिराऽस्मि या देहमिमं धारयामि हतप्रिया ॥ ५६ ॥<br>
शयनेषु महार्हेषु शयित्वा राक्षसेश्वर ।<br>
इह कस्मात्प्रसुप्तोसि धरण्यां रेणुपाटलः ॥ ५७ ॥</p>
</details>
<details><summary>व्याख्या</summary>
<p>त्रैलोक्येत्यादि हतप्रियेत्यन्तं श्लोकाष्टकमेकं वाक्यम् ॥ एवंभूतं भर्तारं दृष्ट्वा या इमं देहं धारयामि साहं स्थिरास्मि वज्रसारमय्यस्मि । कथमन्यथा न शीर्येदिति भावः । महदिति त्रैलोक्यवसुविशेषणं । यद्वा त्रैलोक्योद्वेगदं महद्वसु महत् यथा भवति तथा त्रैलोक्योद्वेगदमिति वा । उद्वेगो भयसंभ्रमः । शंकरस्य क्षेप्तारं कैलासचलनद्वारा । स्वयूथाः स्वबन्धवः निवातकवचा नाम केचनासुराः । तेषां संग्रहीतारं तैः सख्यकृतमित्यर्थः । स्वजनस्य । स्वाश्रितजनस्य धर्मव्यवस्था आचारव्यवस्था । यज्ञकर्मभेत्तृत्वकथनेनातीव स्वतन्त्रत्वमुक्तं । कन्यानामिति । स्त्रीमात्रमुच्यते । स्वजनस्य नेतारमिति । पूर्वत्रानिष्टनिवर्तकत्वमुक्तं । अत्रेष्टप्रापकत्वं । भीमकर्मणां स्वशिरोहवनादीनाम् ॥ ४९–५७ ॥</p>
</details>
<details open><summary>विश्वास-प्रस्तुतिः</summary>
<p>यदा मे तनयः शस्तो लक्ष्मणेनेन्द्रजिद्युधि ।<br>
तदास्म्यभिहता तीव्रमद्य त्वसिन्निपातिता ॥ ५८ ॥</p>
</details>
<details><summary>मूलम्</summary>
<p>यदा मे तनयः शस्तो लक्ष्मणेनेन्द्रजिद्युधि ।<br>
तदास्म्यभिहता तीव्रमद्य त्वसिन्निपातिता ॥ ५८ ॥</p>
</details>
<details><summary>व्याख्या</summary>
<p>शस्तः हतः । तदा अभिहता प्रहृता । अद्य अस्मिन् त्वद्धनने सति तीव्रं निपातिता । मारितेत्यर्थः ॥ ५८ ॥</p>
</details>
<details open><summary>विश्वास-प्रस्तुतिः</summary>
<p>नाहं बन्धुजनैर्हीना हीना नाथेन तु त्वया ।<br>
बिहीना कामभोगैव शोचिष्ये शाश्वतीः समाः ॥ ५९ ॥</p>
</details>
<details><summary>मूलम्</summary>
<p>नाहं बन्धुजनैर्हीना हीना नाथेन तु त्वया ।<br>
बिहीना कामभोगैव शोचिष्ये शाश्वतीः समाः ॥ ५९ ॥</p>
</details>
<details><summary>व्याख्या</summary>
<p>बन्धुजनैः हीनाहं न शोचिष्ये यदि त्वं स्थितः स्याः । किंतु त्वया हीना अत एव कामभोगैर्हीना शोचिष्य इति योजना ॥ ५९ ॥</p>
</details>
<details open><summary>विश्वास-प्रस्तुतिः</summary>
<p>प्रपन्नो दीर्घमध्वानं राजन्नद्यासि दुर्गमम् ।<br>
नय मामपि दुःखार्तां न जीविष्ये त्वया विना ॥६०॥</p>
</details>
<details><summary>मूलम्</summary>
<p>प्रपन्नो दीर्घमध्वानं राजन्नद्यासि दुर्गमम् ।<br>
नय मामपि दुःखार्तां न जीविष्ये त्वया विना ॥६०॥</p>
</details>
<details><summary>व्याख्या</summary>
<p>दीर्घमध्वानं वीरस्वर्गम् ॥ ६० ॥</p>
</details>
<details open><summary>विश्वास-प्रस्तुतिः</summary>
<p>कस्मात्त्वं मां विहायेह कृपणां गन्तुमिच्छसि ।<br>
दीनां विलपितैर्मन्दां किंवा मां नाभिभाषसे ॥ ६१ ॥</p>
</details>
<details><summary>मूलम्</summary>
<p>कस्मात्त्वं मां विहायेह कृपणां गन्तुमिच्छसि ।<br>
दीनां विलपितैर्मन्दां किंवा मां नाभिभाषसे ॥ ६१ ॥</p>
</details>
<details><summary>व्याख्या</summary>
<p>विलपितैः प्रलापैः । दीनां मन्दां अभाग्याम् ॥ ६१ ॥</p>
</details>
<details open><summary>विश्वास-प्रस्तुतिः</summary>
<p>दृष्ट्वा न खल्वसि क्रुद्धो मामिहानवकुण्ठिताम् ।<br>
निर्गतां नगरद्वारात्पद्भ्यामेवागतां प्रभो ॥ ६२ ॥</p>
</details>
<details><summary>मूलम्</summary>
<p>दृष्ट्वा न खल्वसि क्रुद्धो मामिहानवकुण्ठिताम् ।<br>
निर्गतां नगरद्वारात्पद्भ्यामेवागतां प्रभो ॥ ६२ ॥</p>
</details>
<details><summary>व्याख्या</summary>
<p>अनवकुण्ठितां अनावरणां । इहागतामित्यन्वयः ॥ ६२ ॥</p>
</details>
<details open><summary>विश्वास-प्रस्तुतिः</summary>
<p>पश्येष्टदार दारांस्ते भ्रष्टलज्जावकुण्ठितान् ।<br>
बहिर्निष्पतितान्सर्वान्कथं दृष्ट्वा न कुप्यसि ॥ ६३ ॥</p>
</details>
<details><summary>मूलम्</summary>
<p>पश्येष्टदार दारांस्ते भ्रष्टलज्जावकुण्ठितान् ।<br>
बहिर्निष्पतितान्सर्वान्कथं दृष्ट्वा न कुप्यसि ॥ ६३ ॥</p>
</details>
<details><summary>व्याख्या</summary>
<p>इष्टदारेति संबुद्धिः । भ्रष्टलज्जावकुण्ठितान् हीनलज्जावकुण्ठितान् ॥ ६३ ॥</p>
</details>
<details open><summary>विश्वास-प्रस्तुतिः</summary>
<p>अयं क्रीडासहायस्तेऽनाथो लालप्यते जनः ।<br>
न चैनमाश्वासयसे किं वा न बहुमन्यसे ॥ ६४ ॥</p>
</details>
<details><summary>मूलम्</summary>
<p>अयं क्रीडासहायस्तेऽनाथो लालप्यते जनः ।<br>
न चैनमाश्वासयसे किं वा न बहुमन्यसे ॥ ६४ ॥</p>
</details>
<details><summary>व्याख्या</summary>
<p>नाथो लालप्यत इति पाठे अनाथ इति छेदः ॥ ६४ ॥</p>
</details>
<details open><summary>विश्वास-प्रस्तुतिः</summary>
<p>यास्त्वया विधवा राजन्कृता नैकाः कुलस्त्रियः ।<br>
पतिव्रता धर्मपरा गुरुशुश्रूषणे रताः ॥<br>
ताभिः शोकाभितप्ताभिः शप्तः परवशं गतः ॥ ६५ ॥</p>
</details>
<details><summary>मूलम्</summary>
<p>यास्त्वया विधवा राजन्कृता नैकाः कुलस्त्रियः ।<br>
पतिव्रता धर्मपरा गुरुशुश्रूषणे रताः ॥<br>
ताभिः शोकाभितप्ताभिः शप्तः परवशं गतः ॥ ६५ ॥</p>
</details>
<details><summary>व्याख्या</summary>
<p>यास्त्वयेत्यादिसार्धश्लोक एकान्वयः ॥ परवश परवशत्वं । शत्रुवशत्वमिति यावत् ॥ ६५ ॥</p>
</details>
<details open><summary>विश्वास-प्रस्तुतिः</summary>
<p>त्वया विप्रकृताभिर्यत्तदा शप्तं तदागतम् ॥ ६६ ॥</p>
</details>
<details><summary>मूलम्</summary>
<p>त्वया विप्रकृताभिर्यत्तदा शप्तं तदागतम् ॥ ६६ ॥</p>
</details>
<details><summary>व्याख्या</summary>
<p>त्वयेत्यर्धम् ॥ त्वया विप्रकृताभिः परिभूताभिः । तदा भर्तृवधकाले यच्छप्तं तत् आगतं फलदमासीदित्यर्थः ॥ ६६ ॥</p>
</details>
<details open><summary>विश्वास-प्रस्तुतिः</summary>
<p>प्रवादः सत्य एवायं त्वां प्रति प्रायशो नृप ।<br>
पतिव्रतानां नाकस्मात्पतन्त्यश्रूणि भूतले ॥ ६७ ॥</p>
</details>
<details><summary>मूलम्</summary>
<p>प्रवादः सत्य एवायं त्वां प्रति प्रायशो नृप ।<br>
पतिव्रतानां नाकस्मात्पतन्त्यश्रूणि भूतले ॥ ६७ ॥</p>
</details>
<details><summary>व्याख्या</summary>
<p>पतिव्रतानामश्रूणि अकस्मान्निर्हेतुकतया भूतले न पतन्ति । पतन्ति चेत् किंचित्कुर्वन्त्येव । इत्येवं प्रायशः प्रवादः जनवार्ता । त्वां प्रत्येव सत्यः यथार्थो जातः । पतिव्रतानामास्त्रपातकरणमनर्थावहमित्येवं जनवादः तथा कुर्वति त्वयि । दृष्टफल आसीदित्यर्थः ॥ ६७ ॥</p>
</details>
<details open><summary>विश्वास-प्रस्तुतिः</summary>
<p>कथं च नाम ते राजल्ँलोकानाक्रम्य तेजसा ।<br>
नारीचौर्यमिदं क्षुद्रं कृतं शौण्डीर्यमानिना ॥ ६८ ॥</p>
</details>
<details><summary>मूलम्</summary>
<p>कथं च नाम ते राजल्ँलोकानाक्रम्य तेजसा ।<br>
नारीचौर्यमिदं क्षुद्रं कृतं शौण्डीर्यमानिना ॥ ६८ ॥</p>
</details>
<details><summary>व्याख्या</summary>
<p>शौण्डीर्यमानिना शूरमानिना ॥ ६८ ॥</p>
</details>
<details open><summary>विश्वास-प्रस्तुतिः</summary>
<p>अपनीयाश्रमाद्रामं यन्मृगच्छद्मना त्वया ।<br>
आनीता रामपत्नी सा तत्ते कातर्यलक्षणम् ॥ ६९ ॥</p>
</details>
<details><summary>मूलम्</summary>
<p>अपनीयाश्रमाद्रामं यन्मृगच्छद्मना त्वया ।<br>
आनीता रामपत्नी सा तत्ते कातर्यलक्षणम् ॥ ६९ ॥</p>
</details>
<details><summary>व्याख्या</summary>
<p>त्वया कर्त्रा मृगच्छद्मना मृगरूपकपटोपायेन । कातर्यलक्षणं कातर्यसूचनम् ॥ ६९ ॥</p>
</details>
<details open><summary>विश्वास-प्रस्तुतिः</summary>
<p>कातर्यं च न ते युद्धे कदाचित्संस्मराम्यहम् ।<br>
तत्तु भाग्यविपर्यासान्नूनं ते पकलक्षणम् ॥ ७० ॥</p>
</details>
<details><summary>मूलम्</summary>
<p>कातर्यं च न ते युद्धे कदाचित्संस्मराम्यहम् ।<br>
तत्तु भाग्यविपर्यासान्नूनं ते पकलक्षणम् ॥ ७० ॥</p>
</details>
<details><summary>व्याख्या</summary>
<p>ते युद्धे कातर्यं कदाचिदपि न स्मरामि न जानामीत्यर्थः । एवमकातरप्रकृतेस्तव भाग्यविपर्यासात् यत्कातर्यं चौर्यरूपमस्ति तत् पक्कलक्षणं पक्कत्वलक्षणं विनाशज्ञापकमिति यावत् । महतो हीनकृत्यं हानिकरमिति लोकप्रवादादिति भावः ॥ ७० ॥</p>
</details>
<details open><summary>विश्वास-प्रस्तुतिः</summary>
<p>अतीतानागतार्थज्ञो वर्तमानविचक्षणः ।<br>
मैथिलीमाहतां दृष्ट्वा ध्यात्वा निश्वस्य चायतम् ॥ ७१ ॥<br>
सत्यवाक्स महाभागो देवरो मे यदब्रवीत् ।<br>
सोयं राक्षसमुख्यानां विनाशः पर्युपस्थितः ॥<br>
कामक्रोधसमुत्थेन व्यसनेन प्रसङ्गिना ॥ ७२ ॥</p>
</details>
<details><summary>मूलम्</summary>
<p>अतीतानागतार्थज्ञो वर्तमानविचक्षणः ।<br>
मैथिलीमाहतां दृष्ट्वा ध्यात्वा निश्वस्य चायतम् ॥ ७१ ॥<br>
सत्यवाक्स महाभागो देवरो मे यदब्रवीत् ।<br>
सोयं राक्षसमुख्यानां विनाशः पर्युपस्थितः ॥<br>
कामक्रोधसमुत्थेन व्यसनेन प्रसङ्गिना ॥ ७२ ॥</p>
</details>
<details><summary>व्याख्या</summary>
<p>अतीतेत्यादिसार्धश्लोकद्वयमेकान्वयम् ॥ देवरो यदब्रवीत् अयं तद्वाक्यार्थभूतो विनाशः प्रसङ्गिना प्रसक्तेन व्यसनेन हेतुना पर्युपस्थितः ॥ ७१-७२ ॥</p>
</details>
<details open><summary>विश्वास-प्रस्तुतिः</summary>
<p>निर्वृत्तस्त्वत्कृतेऽनर्थः सोयं मूलहरो महान् ।<br>
त्वया कृतमिदं सर्वमनाथं रक्षसां कुलम् ॥ ७३ ॥</p>
</details>
<details><summary>मूलम्</summary>
<p>निर्वृत्तस्त्वत्कृतेऽनर्थः सोयं मूलहरो महान् ।<br>
त्वया कृतमिदं सर्वमनाथं रक्षसां कुलम् ॥ ७३ ॥</p>
</details>
<details><summary>व्याख्या</summary>
<p>त्वत्कृते त्वन्निमित्तं । निर्वृत्तः प्रवृत्तः ॥ ७३ ॥</p>
</details>
<details open><summary>विश्वास-प्रस्तुतिः</summary>
<p>न हि त्वं शोचितव्यो मे प्रख्यातबलपौरुषः ।<br>
स्त्रीस्वभावात्तु मे बुद्धिः कारुण्ये परिवर्तते ॥ ७४ ॥<br>
सुकृतं दुष्कृतं च त्वं गृहीत्वा स्वां गतिं गतः ।<br>
आत्मानमनुशोचामि त्वेद्वियोगेन दुःखिता ॥ ७५ ॥</p>
</details>
<details><summary>मूलम्</summary>
<p>न हि त्वं शोचितव्यो मे प्रख्यातबलपौरुषः ।<br>
स्त्रीस्वभावात्तु मे बुद्धिः कारुण्ये परिवर्तते ॥ ७४ ॥<br>
सुकृतं दुष्कृतं च त्वं गृहीत्वा स्वां गतिं गतः ।<br>
आत्मानमनुशोचामि त्वेद्वियोगेन दुःखिता ॥ ७५ ॥</p>
</details>
<details><summary>व्याख्या</summary>
<p>कारुण्ये दैन्ये ॥ ७४-७५ ॥</p>
</details>
<details open><summary>विश्वास-प्रस्तुतिः</summary>
<p>सुहृदां हितकामानां न श्रुतं वचनं त्वया ।<br>
भ्रातॄणां चापि कार्येन हितमुक्तं त्वयाऽनघ ॥ ७६ ॥</p>
</details>
<details><summary>मूलम्</summary>
<p>सुहृदां हितकामानां न श्रुतं वचनं त्वया ।<br>
भ्रातॄणां चापि कार्येन हितमुक्तं त्वयाऽनघ ॥ ७६ ॥</p>
</details>
<details><summary>व्याख्या</summary>
<p>कार्त्स्न्येनोक्तं हितं त्वया न श्रुतमित्यनुषज्यते ॥ ७६ ॥</p>
</details>
<details open><summary>विश्वास-प्रस्तुतिः</summary>
<p>हेत्वर्थयुक्तं विधिवच्छ्रेयस्करमदारुणम् ।<br>
विभीषणेनाभिहितं न कृतं हेतुमत्त्वया ॥ ७७ ॥</p>
</details>
<details><summary>मूलम्</summary>
<p>हेत्वर्थयुक्तं विधिवच्छ्रेयस्करमदारुणम् ।<br>
विभीषणेनाभिहितं न कृतं हेतुमत्त्वया ॥ ७७ ॥</p>
</details>
<details><summary>व्याख्या</summary>
<p>हेत्वर्थयुक्तं युक्तिप्रयोजनाभ्यां युक्तं । विधिवत् शास्त्रोक्तप्रकारवत् । श्रेयस्करं हितभूतं । अदारुणं सान्त्वपूर्वकं । विभीषणेनाभिहितं वचनं त्वया हेतुमद्युक्तिमद्यथा भवति तथा न गृहीतं । ज्ञातित्वेन मद्व्यसनं काङ्क्षसे इत्यादिना हेतूपपादनपूर्वकं न गृहीतमित्यर्थः ॥ ७७ ॥</p>
</details>
<details open><summary>विश्वास-प्रस्तुतिः</summary>
<p>मारीचकुम्भकर्णाभ्यां वाक्यं मम पितुस्तदा ।<br>
न श्रुतं वीर्यमत्तेन तस्येदं फलमीदृशम् ॥ ७८ ॥</p>
</details>
<details><summary>मूलम्</summary>
<p>मारीचकुम्भकर्णाभ्यां वाक्यं मम पितुस्तदा ।<br>
न श्रुतं वीर्यमत्तेन तस्येदं फलमीदृशम् ॥ ७८ ॥</p>
</details>
<details><summary>व्याख्या</summary>
<p>मारीचकुम्भकर्णाभ्यां सह मम पितुर्मयस्य वाक्यं न श्रुतं । तस्य अश्रवणस्य ईदृशं फलं । आगतमिति शेषः । अत्रानुवादान्मयोप्यस्तीत्यवगन्तव्यम् ॥ ७८ ॥</p>
</details>
<details open><summary>विश्वास-प्रस्तुतिः</summary>
<p>नीलजीमूतसंकाश पीताम्बर शुभाङ्गद ।<br>
स्वगात्राणि विनिक्षिप्य किं शेषे रुधिराप्लुतः ॥<br>
प्रसुप्त इव शोकार्तां किं मां न प्रतिभाषसे ॥ ७९ ॥</p>
</details>
<details><summary>मूलम्</summary>
<p>नीलजीमूतसंकाश पीताम्बर शुभाङ्गद ।<br>
स्वगात्राणि विनिक्षिप्य किं शेषे रुधिराप्लुतः ॥<br>
प्रसुप्त इव शोकार्तां किं मां न प्रतिभाषसे ॥ ७९ ॥</p>
</details>
<details><summary>व्याख्या</summary>
<p>नीलेत्यादि सार्धश्लोक एकान्वयः ॥ विनिक्षिप्य भूमौ प्रसार्य प्रसुप्त इव शेषे, शोकार्तां मां च किमिति न प्रतिभाषस इत्यन्वयः ॥ ७९ ॥</p>
</details>
<details open><summary>विश्वास-प्रस्तुतिः</summary>
<p>महावीर्यस्य दक्षस्य संयुगेष्वपलायिनः ।<br>
यातुधानस्य दौहित्र किं च मां नाभ्युदीक्षसे ॥ ८० ॥<br>
उत्तिष्ठोत्तिष्ठ किं शेषे प्राप्ते परिभवे नवे ।<br>
अद्य वै निर्भया लङ्कां प्रविष्टाः सूर्यरश्मयः ॥ ८१ ॥</p>
</details>
<details><summary>मूलम्</summary>
<p>महावीर्यस्य दक्षस्य संयुगेष्वपलायिनः ।<br>
यातुधानस्य दौहित्र किं च मां नाभ्युदीक्षसे ॥ ८० ॥<br>
उत्तिष्ठोत्तिष्ठ किं शेषे प्राप्ते परिभवे नवे ।<br>
अद्य वै निर्भया लङ्कां प्रविष्टाः सूर्यरश्मयः ॥ ८१ ॥</p>
</details>
<details><summary>व्याख्या</summary>
<p>यातुधानस्य माल्यवतः । सुमालिनो वा । तत्संबन्धकीर्तनमप्रतिहतकुलप्रभावप्रकटनार्थम् ॥ ८०-८१ ॥</p>
</details>
<details open><summary>विश्वास-प्रस्तुतिः</summary>
<p>येन हृदयसे शत्रून्समरे सूर्यवर्चसा ।<br>
वज्रो वज्रधरस्येव सोयं ते सततार्चितः ॥ ८२ ॥<br>
रणे शत्रुप्रहरणो हेमजालपरिष्कृतः ।<br>
परिघो व्यवकीर्णस्ते बाणैश्छिन्नः सहस्रधा ॥ ८३ ॥<br>
प्रियामिवोपगुह्य त्वं शेषे समरमेदिनीम् ।<br>
अप्रियामिव कस्माच्च मां नेच्छस्यभिभाषितुम् ॥ ८४ ॥</p>
</details>
<details><summary>मूलम्</summary>
<p>येन हृदयसे शत्रून्समरे सूर्यवर्चसा ।<br>
वज्रो वज्रधरस्येव सोयं ते सततार्चितः ॥ ८२ ॥<br>
रणे शत्रुप्रहरणो हेमजालपरिष्कृतः ।<br>
परिघो व्यवकीर्णस्ते बाणैश्छिन्नः सहस्रधा ॥ ८३ ॥<br>
प्रियामिवोपगुह्य त्वं शेषे समरमेदिनीम् ।<br>
अप्रियामिव कस्माच्च मां नेच्छस्यभिभाषितुम् ॥ ८४ ॥</p>
</details>
<p>येनेत्यादिश्लोकद्वयमेकान्वयम् ॥ ते त्वया । सततार्चितः बाणैः रामबाणैश्छिन्नः वज्रधरस्य वज्र इव स्थितः ते परिघः अद्य विशीर्णः ॥ ८२-८४ ॥</p>
<details open><summary>विश्वास-प्रस्तुतिः</summary>
<p>धिगस्तु हृदयं यस्या ममेदं न सहस्रधा ।<br>
त्वयि पञ्चत्वमापन्ने फलते शोकपीडितम् ॥ ८५ ॥</p>
</details>
<details><summary>मूलम्</summary>
<p>धिगस्तु हृदयं यस्या ममेदं न सहस्रधा ।<br>
त्वयि पञ्चत्वमापन्ने फलते शोकपीडितम् ॥ ८५ ॥</p>
</details>
<p>यस्या मम हृदयं न फलते न स्फुटति । तादृशीं मां धिगित्यन्वयः ॥ ८५ ॥</p>
<details open><summary>विश्वास-प्रस्तुतिः</summary>
<p>इत्येवं विलपन्त्येव बाष्पव्याकुललोचना ।<br>
स्नेहावस्कन्नहृदया देवी मोहमुपागमत् ॥ ८६ ॥</p>
</details>
<details><summary>मूलम्</summary>
<p>इत्येवं विलपन्त्येव बाष्पव्याकुललोचना ।<br>
स्नेहावस्कन्नहृदया देवी मोहमुपागमत् ॥ ८६ ॥</p>
</details>
<p>अवस्कन्नहृया विलीनहृदया ॥ ८६ ॥</p>
<details open><summary>विश्वास-प्रस्तुतिः</summary>
<p>कश्मलाभिहता सन्ना बभौ सा रावणोरसि ।<br>
संध्यानुरक्ते जलदे दीप्ता विद्युदिवासिते ॥ ८७ ॥<br>
तथागतां समुत्पत्य सपत्न्यस्ता भृशातुराः ।<br>
पर्यवस्थापयामासू रुदन्त्यो रुदतीं भृशम् ॥ ८८ ॥</p>
</details>
<details><summary>मूलम्</summary>
<p>कश्मलाभिहता सन्ना बभौ सा रावणोरसि ।<br>
संध्यानुरक्ते जलदे दीप्ता विद्युदिवासिते ॥ ८७ ॥<br>
तथागतां समुत्पत्य सपत्न्यस्ता भृशातुराः ।<br>
पर्यवस्थापयामासू रुदन्त्यो रुदतीं भृशम् ॥ ८८ ॥</p>
</details>
<p>कश्मलेन अभिहता मूर्च्छिता । सन्ना कृशा ८७-८८ ॥</p>
<details open><summary>विश्वास-प्रस्तुतिः</summary>
<p>न ते सुविदिता देवि लोकानां स्थितिरध्रुवा ।<br>
दशाविभागपर्याये राज्ञां चञ्चलया श्रिया ॥ ८९ ॥<br>
इत्येवमुच्यमाना सा सशब्दं प्ररुरोद ह ।<br>
स्त्रोपयन्ती त्वभिमुखौ स्तनावस्राम्बुविस्रवैः ॥ ९० ॥<br>
एतस्मिन्नन्तरे रामो विभीषणमुवाच ह ।<br>
संस्कारः क्रियतां भ्रातुः स्त्रियश्चैता निवर्तय ॥ ९१ ॥</p>
</details>
<details><summary>मूलम्</summary>
<p>न ते सुविदिता देवि लोकानां स्थितिरध्रुवा ।<br>
दशाविभागपर्याये राज्ञां चञ्चलया श्रिया ॥ ८९ ॥<br>
इत्येवमुच्यमाना सा सशब्दं प्ररुरोद ह ।<br>
स्त्रोपयन्ती त्वभिमुखौ स्तनावस्राम्बुविस्रवैः ॥ ९० ॥<br>
एतस्मिन्नन्तरे रामो विभीषणमुवाच ह ।<br>
संस्कारः क्रियतां भ्रातुः स्त्रियश्चैता निवर्तय ॥ ९१ ॥</p>
</details>
<p>नेत्यादिश्लोकद्वयमेकान्वयम् ॥ दशाविभागपर्याये दशानां बाल्यकौमारयौवनवार्धकाद्य -वस्थानां विभागस्य भेदस्य पर्याये प्राप्तौ विषये लोकानामध्रुवा स्थितिः राज्ञां चञ्चलया श्रिया सह ते त्वया । सुविदिता नेति काकुः । सुविदितैवेत्यर्थः । लोकानां स्थितिरध्रुवेति राज्ञां श्रीचञ्चलेति च त्वया सुविदितैवेत्यर्थः । उच्यमाना बन्धुवृद्धादिभिरिति शेषः । अभिमुखौ उन्नतौ ॥ ८९-९१ ॥</p>
<details open><summary>विश्वास-प्रस्तुतिः</summary>
<p>तं प्रश्रितस्ततो रामं श्रुतवाक्यो विभीषणः ।<br>
विमृश्य बुद्ध्या धर्मज्ञो धर्मार्थसहितं वचः ॥<br>
रामस्यैवानुवृत्यर्थमुत्तरं प्रत्यभाषत ॥ ९२ ॥</p>
</details>
<details><summary>मूलम्</summary>
<p>तं प्रश्रितस्ततो रामं श्रुतवाक्यो विभीषणः ।<br>
विमृश्य बुद्ध्या धर्मज्ञो धर्मार्थसहितं वचः ॥<br>
रामस्यैवानुवृत्यर्थमुत्तरं प्रत्यभाषत ॥ ९२ ॥</p>
</details>
<p>प्रश्रितः विनयान्वितः । विमृश्य एतस्य यत्प्रेतगतस्य कृत्यं तत्कर्तुमिच्छामि तव प्रसादात् इत्युक्तमङ्गीकृतं विचिन्त्येत्यर्थः । रामस्यैवानुवृत्यर्थं रामेणानुज्ञातोस्मि चेत्तदा करिष्यामि नान्यथेत्येवमनुवृत्त्यर्थम् ॥ ९२ ॥</p>
<details open><summary>विश्वास-प्रस्तुतिः</summary>
<p>त्यक्तधर्मव्रतं क्रूरं नृशंसमनृतं तथा ।<br>
नाहमर्होस्मि संस्कर्तु परदाराभिमर्शिनम् ॥ ९३ ॥</p>
</details>
<details><summary>मूलम्</summary>
<p>त्यक्तधर्मव्रतं क्रूरं नृशंसमनृतं तथा ।<br>
नाहमर्होस्मि संस्कर्तु परदाराभिमर्शिनम् ॥ ९३ ॥</p>
</details>
<p>त्यक्तेति । त्यक्तो धर्मो व्रतं च येन तं । अनृतं अनृतवादिनम् ॥ ९३ ॥</p>
<details open><summary>विश्वास-प्रस्तुतिः</summary>
<p>भ्रातृरूपो हि मे शत्रुरेष सर्वाहिते रतः ।<br>
रावणो नार्हते पूजां पूज्योपि गुरुगौरवात् ॥ ९४ ॥</p>
</details>
<details><summary>मूलम्</summary>
<p>भ्रातृरूपो हि मे शत्रुरेष सर्वाहिते रतः ।<br>
रावणो नार्हते पूजां पूज्योपि गुरुगौरवात् ॥ ९४ ॥</p>
</details>
<p>गुरुगौरवात् गुरुरिति गौरवात् । पूज्योपि उक्तदोषान्मत्तः पूजां नार्हति ॥ ९४ ॥</p>
<details open><summary>विश्वास-प्रस्तुतिः</summary>
<p>नृशंस इति मां कामं वक्ष्यन्ति मनुजा भुवि ।<br>
श्रुत्वा तस्यागुणान्सर्वे वक्ष्यन्ति सुकृतं पुनः ॥ ९५ ॥</p>
</details>
<details><summary>मूलम्</summary>
<p>नृशंस इति मां कामं वक्ष्यन्ति मनुजा भुवि ।<br>
श्रुत्वा तस्यागुणान्सर्वे वक्ष्यन्ति सुकृतं पुनः ॥ ९५ ॥</p>
</details>
<p>भ्रातुः संस्काराकरणे त्वां नृशंसं लोका वक्ष्यन्तीत्याशङ्क्य वदन्तु नाम त एव पुनस्तद्गुणं विचारयन्तो मां युक्तकारिणं वक्ष्यन्तीत्याह-नृशंस इति ॥ संस्काराकरणे नृशंस इति मां कामं मनुष्या वक्ष्यन्ति । तस्य रावणस्य । अगुणान् दोषान् । श्रुत्वा असंस्कुर्वता विभीषणेन सुकृतं शोभनं कृतमिति वक्ष्यन्तीत्यर्थः ॥ ९५ ॥</p>
<details open><summary>विश्वास-प्रस्तुतिः</summary>
<p>तच्छ्रुत्वा परमप्रीतो रामो धर्मभृतां वरः ।<br>
विभीषणमुवाचेदं वाक्यज्ञो वाक्यकोविदम् ॥ ९६ ॥</p>
</details>
<details><summary>मूलम्</summary>
<p>तच्छ्रुत्वा परमप्रीतो रामो धर्मभृतां वरः ।<br>
विभीषणमुवाचेदं वाक्यज्ञो वाक्यकोविदम् ॥ ९६ ॥</p>
</details>
<p>परमप्रीतः सत्यवचनकथनादिति भावः । अप्रीत इति वा छेदः ॥ ९६ ॥</p>
<details open><summary>विश्वास-प्रस्तुतिः</summary>
<p>तवापि मे प्रियं कार्यं त्वत्प्रभावाच्च मे जितम् ।<br>
अवश्यं तु क्षमं वाच्यो मया त्वं राक्षसेश्वरः ॥ ९७ ॥</p>
</details>
<details><summary>मूलम्</summary>
<p>तवापि मे प्रियं कार्यं त्वत्प्रभावाच्च मे जितम् ।<br>
अवश्यं तु क्षमं वाच्यो मया त्वं राक्षसेश्वरः ॥ ९७ ॥</p>
</details>
<p>दोषसद्भावेपि गुणबाहुल्यादयं संस्कारयोग्य इत्याह तवापीत्यादिना ॥ तव त्वया । मे प्रियमपि प्रियमेव । कार्यं । चो हेतौ । यस्मात्कारणात् त्वत्प्रभावात् मे मया जितं तस्मान्मया त्वं क्षमं हितमेव वाच्यः । मत्प्रियत्वात् त्वद्धितत्वाच्च रावणसंस्कारः क्रियतामित्यर्थः । यद्वा तवापि मे प्रियं कार्यं मद्वैरिणो रावणस्यासंस्करणं नाम मम पियं तवापि कर्तव्यमेव । त्वत्प्रभावाच्च मे जितं पूर्वं च तस्य जयसाहाय्यरूपं प्रियं त्वया कृतं । तथाप्यवश्यं तु क्षमं वाच्यः । यदर्हं तत्र नियोजनीयोसीत्यर्थः ॥ ९७ ॥</p>
<details open><summary>विश्वास-प्रस्तुतिः</summary>
<p>अधर्मानृतसंयुक्तः कामं त्वेष निशाचरः ।<br>
तेजस्वी बलवाञ्शूरः संयुगेषु च नित्यशः ॥ ९८ ॥</p>
</details>
<details><summary>मूलम्</summary>
<p>अधर्मानृतसंयुक्तः कामं त्वेष निशाचरः ।<br>
तेजस्वी बलवाञ्शूरः संयुगेषु च नित्यशः ॥ ९८ ॥</p>
</details>
<p>दोषिणः कथमर्हत्वमित्याशंक्य गुणाधिक्यादित्याह–अधर्मेत्यादिना ॥ ९८ ॥</p>
<details open><summary>विश्वास-प्रस्तुतिः</summary>
<p>शतक्रतुमुखैर्देवैः श्रूयते न पराजितः ।<br>
महात्मा बलसंपन्नो रावणो लोकरावणः ॥ ९९ ॥</p>
</details>
<details><summary>मूलम्</summary>
<p>शतक्रतुमुखैर्देवैः श्रूयते न पराजितः ।<br>
महात्मा बलसंपन्नो रावणो लोकरावणः ॥ ९९ ॥</p>
</details>
<p>संयुगेष्वपराजितत्वमुदाहरति-शतक्रत्विति ॥ ९९ ॥</p>
<details open><summary>विश्वास-प्रस्तुतिः</summary>
<p>मरणान्तानि वैराणि निर्वृत्तं नः प्रयोजनम् ।<br>
क्रियतामस्य संस्कारो ममाप्येष यथा तव ॥ १०० ॥</p>
</details>
<details><summary>मूलम्</summary>
<p>मरणान्तानि वैराणि निर्वृत्तं नः प्रयोजनम् ।<br>
क्रियतामस्य संस्कारो ममाप्येष यथा तव ॥ १०० ॥</p>
</details>
<p>गुणबाहुल्येपि त्वद्वैरी कथं संस्कार्य इत्यत्राह – मरणेति ॥ यथायं तव बन्धुस्तथा ममापि त्वद्वत् बन्धुरेवायमित्यर्थः ॥ १०० ॥</p>
<details open><summary>विश्वास-प्रस्तुतिः</summary>
<p>त्वत्सकाशाद्दशग्रीवः संस्कारं विधिपूर्वकम् ।<br>
प्राप्तुमर्हति धर्मज्ञ त्वं यशोभाग्भविष्यसि ॥ १०१ ॥</p>
</details>
<details><summary>मूलम्</summary>
<p>त्वत्सकाशाद्दशग्रीवः संस्कारं विधिपूर्वकम् ।<br>
प्राप्तुमर्हति धर्मज्ञ त्वं यशोभाग्भविष्यसि ॥ १०१ ॥</p>
</details>
<p>यशोभागिति । पापकारिणमपि संस्कृतवानिति यशस्तव भविष्यतीत्यर्थः ॥ १०१ ॥</p>
<details open><summary>विश्वास-प्रस्तुतिः</summary>
<p>राघवस्य वचः श्रुत्वा त्वरमाणो विभीषणः ।<br>
संस्कारेणानुरूपेण योजयामास रावणम् ॥ १०२ ॥<br>
[ स प्रविश्य पुरीं लङ्कां राक्षसेन्द्रो विभीषणः ।<br>
रावणस्याग्निहोत्रं तु निर्यापयति सत्वरम् ॥१०३॥<br>
शकटान्दारुरूपाणि अग्नीन्वै याजकांस्तथा ।<br>
तथा चन्दनकाष्ठानि काष्ठानि विविधानि च ॥१०४॥<br>
अगरूणि सुगन्धीनि गन्धांश्च सुरभींस्तथा ।<br>
मणिमुक्ताप्रवालानि निर्यापयति राक्षसः ॥ १०५ ॥<br>
आजगाम मुहूर्तेन राक्षसैः परिवारितः ।<br>
ततो माल्यवता सार्धं क्रियामेव चकार सः ॥ १०६ ॥<br>
सौवर्णी शिबिकां दिव्यामारोप्य क्षौमवाससम् ।<br>
रावणं राक्षसाधीशमश्रुपूर्णमुखा द्विजाः ॥<br>
तूर्यघोषैश्च विविधैः स्तुवद्भिश्चाभिनन्दितम् ॥ १०७ ॥<br>
पताकाभिश्च चित्राभिः सुमनोभिश्च चित्रिताम् ।<br>
उत्क्षिप्य शिबिकां तां तु विभीषणपुरोगमाः ॥<br>
दक्षिणाभिमुखाः सर्वे गृह्य काष्टानि भेजिरे ॥ १०८ ॥<br>
अग्नयो दीप्यमानास्ते तदाऽध्वर्युसमीरिताः ।<br>
शरणाभिगताः सर्वे पुरस्तात्तस्य ते ययुः ॥ १०९ ॥<br>
अन्तःपुराणि सर्वाणि रुदमानानि सत्वरम् ।<br>
पृष्ठतोऽनुययुस्तानि प्लवमानानि सर्वतः ॥ ११० ॥</p>
</details>
<details><summary>मूलम्</summary>
<p>राघवस्य वचः श्रुत्वा त्वरमाणो विभीषणः ।<br>
संस्कारेणानुरूपेण योजयामास रावणम् ॥ १०२ ॥<br>
[ स प्रविश्य पुरीं लङ्कां राक्षसेन्द्रो विभीषणः ।<br>
रावणस्याग्निहोत्रं तु निर्यापयति सत्वरम् ॥१०३॥<br>
शकटान्दारुरूपाणि अग्नीन्वै याजकांस्तथा ।<br>
तथा चन्दनकाष्ठानि काष्ठानि विविधानि च ॥१०४॥<br>
अगरूणि सुगन्धीनि गन्धांश्च सुरभींस्तथा ।<br>
मणिमुक्ताप्रवालानि निर्यापयति राक्षसः ॥ १०५ ॥<br>
आजगाम मुहूर्तेन राक्षसैः परिवारितः ।<br>
ततो माल्यवता सार्धं क्रियामेव चकार सः ॥ १०६ ॥<br>
सौवर्णी शिबिकां दिव्यामारोप्य क्षौमवाससम् ।<br>
रावणं राक्षसाधीशमश्रुपूर्णमुखा द्विजाः ॥<br>
तूर्यघोषैश्च विविधैः स्तुवद्भिश्चाभिनन्दितम् ॥ १०७ ॥<br>
पताकाभिश्च चित्राभिः सुमनोभिश्च चित्रिताम् ।<br>
उत्क्षिप्य शिबिकां तां तु विभीषणपुरोगमाः ॥<br>
दक्षिणाभिमुखाः सर्वे गृह्य काष्टानि भेजिरे ॥ १०८ ॥<br>
अग्नयो दीप्यमानास्ते तदाऽध्वर्युसमीरिताः ।<br>
शरणाभिगताः सर्वे पुरस्तात्तस्य ते ययुः ॥ १०९ ॥<br>
अन्तःपुराणि सर्वाणि रुदमानानि सत्वरम् ।<br>
पृष्ठतोऽनुययुस्तानि प्लवमानानि सर्वतः ॥ ११० ॥</p>
</details>
<p>अनुरूपेण यायजूकानुगुणेन । अत्र संस्कारारम्भात् स्त्रीनिवर्तनमर्थसिद्धम् ॥ १०२-११० ॥</p>
<details open><summary>विश्वास-प्रस्तुतिः</summary>
<p>रावणं प्रयते देशे स्थाप्य ते भृशदुःखिताः ॥]<br>
चितां चन्दनकाष्ठानां पद्मकोशीरसंवृताम् ॥<br>
ब्राह्मया संवेशयांचकू राङ्कवास्तरणावृताम् ॥ १११ ॥</p>
</details>
<details><summary>मूलम्</summary>
<p>रावणं प्रयते देशे स्थाप्य ते भृशदुःखिताः ॥]<br>
चितां चन्दनकाष्ठानां पद्मकोशीरसंवृताम् ॥<br>
ब्राह्मया संवेशयांचकू राङ्कवास्तरणावृताम् ॥ १११ ॥</p>
</details>
<p>चन्दनकाष्ठानां संबन्धिनीं पद्मकमुशीरं च गन्धद्रव्यं प्रसिद्धं । ब्राह्वया वेदोक्तप्रक्रियया । रङ्कुः मृगविशेषः तत्संबन्धि चर्म राङ्कवं तदेवास्तरणं तेनावृतां चितां संवेशयाचक्रुः योजयाञ्चक्रुः । रावणं ऋत्विज इति च शेषः ॥ १११ ॥</p>
<details open><summary>विश्वास-प्रस्तुतिः</summary>
<p>वर्तते वेदविहितो राज्ञो वै पश्चिमः क्रतुः ।<br>
प्रचक्रू राक्षसेन्द्रस्य पितृमेधमनुक्रमम् ॥ ११२ ॥</p>
</details>
<details><summary>मूलम्</summary>
<p>वर्तते वेदविहितो राज्ञो वै पश्चिमः क्रतुः ।<br>
प्रचक्रू राक्षसेन्द्रस्य पितृमेधमनुक्रमम् ॥ ११२ ॥</p>
</details>
<p>पश्चिमः क्रतुः अन्त्येष्टिः । वर्तते अवर्तत । चितानिर्माणानन्तरमन्तिमेष्टिं चक्रुरित्यर्थः । राक्षसेन्द्रस्य पितृमेधं पितृमेधसंस्कारं च अनुक्रमं यथाक्रमं प्रचक्रुः ॥ ११२ ॥</p>
<details open><summary>विश्वास-प्रस्तुतिः</summary>
<p>वेदिं च देक्षिणग्राच्यां यथास्थानं च पावकम् ।<br>
पृषदाज्येन संपूर्ण स्रुवं सर्वे प्रचिक्षिपुः ॥ ११३ ॥</p>
</details>
<details><summary>मूलम्</summary>
<p>वेदिं च देक्षिणग्राच्यां यथास्थानं च पावकम् ।<br>
पृषदाज्येन संपूर्ण स्रुवं सर्वे प्रचिक्षिपुः ॥ ११३ ॥</p>
</details>
<p>संग्रहेणोक्तं संस्कारं प्रपञ्चयति–वेदिमित्यादिना ॥ दक्षिणप्राच्यां चिताया आग्नेयभागे वेदिं तत्र यथास्थानं पावकं च त्रेताग्निं च प्रचक्रुरित्यनुषज्यते । वेद्यां पश्चिमे गार्हपत्यं प्राच्यामाहवनीयं दक्षिणतो दक्षिणाग्निं च स्थापयामासुरित्यर्थः । पृषदाज्येन दधिमिश्रघृतेन । पृषदाज्यं सदध्याज्यं इत्यमरः । संपूर्णं स्रुवं होमपात्रं प्रचिक्षिपुः प्रतिपत्यर्थं चितायामिति शेषः ॥ ११३ ॥</p>
<details open><summary>विश्वास-प्रस्तुतिः</summary>
<p>पादयोः शकटं प्रादुरन्तरूर्वोरुलूखलम् ।<br>
दारुपात्राणि सर्वाणि अरणिं चोत्तरारणिम् ॥ ११४ ॥<br>
दत्त्वा तु मुसलं चान्यद्यथास्थानं विचक्षणाः ।<br>
शास्त्रदृष्टेन विधिना महर्षिविहितेन च ॥ ११५ ॥<br>
तत्र मेध्यं पशुं हत्वा राक्षसेन्द्रस्य राक्षसाः ।<br>
परिस्तरणिकां राज्ञो घृताक्तां समवेशयन् ॥ ११६ ॥</p>
</details>
<details><summary>मूलम्</summary>
<p>पादयोः शकटं प्रादुरन्तरूर्वोरुलूखलम् ।<br>
दारुपात्राणि सर्वाणि अरणिं चोत्तरारणिम् ॥ ११४ ॥<br>
दत्त्वा तु मुसलं चान्यद्यथास्थानं विचक्षणाः ।<br>
शास्त्रदृष्टेन विधिना महर्षिविहितेन च ॥ ११५ ॥<br>
तत्र मेध्यं पशुं हत्वा राक्षसेन्द्रस्य राक्षसाः ।<br>
परिस्तरणिकां राज्ञो घृताक्तां समवेशयन् ॥ ११६ ॥</p>
</details>
<p>यज्ञपात्रान्तराणामपि प्रतिपत्तिं दर्शयति- पादयोरित्यादिना श्लोकत्रयेण ॥ शकटं सोमराजानयनशकटम् । उलूखलं यज्ञीयव्रीह्यवहननसाधनं । अन्यत् स्थाल्यादिकं दारुपात्रादिकं । यथास्थानं दत्त्वा । शास्त्रदृष्टेन वेदविहितेन महार्षविहितेन स्मृत्युक्तेन विधिना क्रमेण तत्र चितासमीपे मेध्यं पवित्रं पशुं छागं हत्वा । हननं होमपर्यन्तस्याप्युपलक्षणं । परिस्तरणिकां परिस्तरणानि । जात्येकवचनं । समवेशयन् चिक्षिपुरित्यर्थः ॥ ११४-११६ ॥</p>
<details open><summary>विश्वास-प्रस्तुतिः</summary>
<p>गन्धैर्माल्यैरलंकृत्य रावणं दीनमानसाः ।<br>
विभीषणसहायास्ते वस्त्रैश्च विविधैरपि ।<br>
लाजैश्चावकिरन्ति स्म बाष्पपूर्णमुखास्तदा ॥ ११७ ॥</p>
</details>
<details><summary>मूलम्</summary>
<p>गन्धैर्माल्यैरलंकृत्य रावणं दीनमानसाः ।<br>
विभीषणसहायास्ते वस्त्रैश्च विविधैरपि ।<br>
लाजैश्चावकिरन्ति स्म बाष्पपूर्णमुखास्तदा ॥ ११७ ॥</p>
</details>
<p>अथ शवालंकारमाह-गन्धैरित्यादिसार्धश्लोकमेकं वाक्यम् ॥ अवकिरन्ति चितामिति शेषः ॥ ११७ ॥</p>
<details open><summary>विश्वास-प्रस्तुतिः</summary>
<p>ददौ च पावकं तस्य विधियुक्तं विभीषणः ॥ ११८ ॥</p>
</details>
<details><summary>मूलम्</summary>
<p>ददौ च पावकं तस्य विधियुक्तं विभीषणः ॥ ११८ ॥</p>
</details>
<p>अथ संस्कारमाह-ददाविति ॥ तस्य तस्मै रावणाय । विधियुक्तं मन्त्रयुक्तम् ॥ ११८ ॥</p>
<details open><summary>विश्वास-प्रस्तुतिः</summary>
<p>स्नात्वा चैवार्द्रवस्त्रेण तिलान्दूर्वाभिमिश्रितान् ।<br>
उदकेन च संमिश्रान्प्रदाय विधिपूर्वकम् ॥ ११९ ॥<br>
प्रदाय चोदकं तस्मै मूर्ध्ना चैनं नमस्य च ।<br>
ताः स्त्रियोऽनुनयामास सान्त्वमुक्त्वा पुनःपुनः ॥<br>
गम्यतामिति ताः सर्वा विविशुर्नगरं तदा ॥ १२० ॥</p>
</details>
<details><summary>मूलम्</summary>
<p>स्नात्वा चैवार्द्रवस्त्रेण तिलान्दूर्वाभिमिश्रितान् ।<br>
उदकेन च संमिश्रान्प्रदाय विधिपूर्वकम् ॥ ११९ ॥<br>
प्रदाय चोदकं तस्मै मूर्ध्ना चैनं नमस्य च ।<br>
ताः स्त्रियोऽनुनयामास सान्त्वमुक्त्वा पुनःपुनः ॥<br>
गम्यतामिति ताः सर्वा विविशुर्नगरं तदा ॥ १२० ॥</p>
</details>
<p>स्नात्वेत्यादि गम्यतामितीतिपर्यन्तं किंचिदधिकं श्लोकद्वयमेकान्वयम् ॥ दूर्वोदकमिश्रितान तिलान् प्रेतावाहनार्थं भूमौ प्रदाय तत्र तस्मै रावणाय उदकं दत्त्वा ताः स्त्रियः गम्यतामिति पुनः पुनः सान्त्वमुक्त्वा अनुनयामास पुरीं प्रापयामास ॥ ११९-१२० ॥</p>
<details open><summary>विश्वास-प्रस्तुतिः</summary>
<p>प्रविष्टासु च सर्वासु राक्षसीषु विभीषणः ।<br>
रामपार्श्वमुपागम्य तदाऽतिष्ठद्विनीतवत् ॥ १२१ ॥<br>
रामोपि सह सैन्येन ससुग्रीवः सलक्ष्मणः ।<br>
हर्षं लेभे रिपुं हत्वा यथा वृत्रं शतक्रतुः ॥ १२२ ॥<br>
[ ततो विमुक्त्वा सशरं शरासनं महेन्द्रदत्तं कवचं च तन्महत् ।<br>
विमुच्य रोषं रिपुनिग्रहात्ततो रामः स सौम्यत्वमुपागतोऽरिहा ] ॥ १२३ ॥</p>
</details>
<details><summary>मूलम्</summary>
<p>प्रविष्टासु च सर्वासु राक्षसीषु विभीषणः ।<br>
रामपार्श्वमुपागम्य तदाऽतिष्ठद्विनीतवत् ॥ १२१ ॥<br>
रामोपि सह सैन्येन ससुग्रीवः सलक्ष्मणः ।<br>
हर्षं लेभे रिपुं हत्वा यथा वृत्रं शतक्रतुः ॥ १२२ ॥<br>
[ ततो विमुक्त्वा सशरं शरासनं महेन्द्रदत्तं कवचं च तन्महत् ।<br>
विमुच्य रोषं रिपुनिग्रहात्ततो रामः स सौम्यत्वमुपागतोऽरिहा ] ॥ १२३ ॥</p>
</details>
<p>ताः सर्वा इत्युत्तरवाक्यादि ॥ रामपार्श्वमुपागम्येति । रणशिरसि हतत्वेन रावणस्याशौचाभावादागतः अतएवोत्तरदिने राज्याभिषेकोऽयोध्यागमनं चानुष्ठितं । प्रथमायां रावणसंस्कारः ॥ १२१ – १२३ ॥</p>
<details open><summary>विश्वास-प्रस्तुतिः</summary>
<p>इत्यार्षे श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः ॥ ११४ ॥<br>
इति श्रीगोविन्दराजविरचिते श्रीमद्रामायणभूषणे रत्नकिरीटाख्याने युद्धकाण्डव्याख्याने चतुर्दशोत्तरशततमः सर्गः ॥ ११४ ॥</p>
</details>
<details><summary>मूलम्</summary>
<p>इत्यार्षे श्रीमद्रामायणे वाल्मीकीये आदिकाव्ये युद्धकाण्डे चतुर्दशोत्तरशततमः सर्गः ॥ ११४ ॥<br>
इति श्रीगोविन्दराजविरचिते श्रीमद्रामायणभूषणे रत्नकिरीटाख्याने युद्धकाण्डव्याख्याने चतुर्दशोत्तरशततमः सर्गः ॥ ११४ ॥</p>
</details>

  </div>
</article>


        

        



    <aside class="card border noPrint" id="section-tree-item-vAlmIkIyam_drAviDa-pAThaH_govindarAja-bhUShaNam_6_yuddhakANDam_12-rAvaNa-hatyA_114_mandodarishokaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/rAmAyaNam/vAlmIkIyam/drAviDa-pAThaH/govindarAja-bhUShaNam/6_yuddhakANDam/12-rAvaNa-hatyA/114_mandodarishokaH/">११४ मन्दोदरिशोकः </a>
            <a data-toggle="collapse" href="#section-tree-item-body-vAlmIkIyam_drAviDa-pAThaH_govindarAja-bhUShaNam_6_yuddhakANDam_12-rAvaNa-hatyA_114_mandodarishokaH_md" role="button" aria-expanded="false" aria-controls="section-tree-item-body-vAlmIkIyam_drAviDa-pAThaH_govindarAja-bhUShaNam_6_yuddhakANDam_12-rAvaNa-hatyA_114_mandodarishokaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-vAlmIkIyam_drAviDa-pAThaH_govindarAja-bhUShaNam_6_yuddhakANDam_12-rAvaNa-hatyA_114_mandodarishokaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११४ मन्दोदरिशोकः</li>
            
            <li>title_english: 114 Vibhishana brings Seetha to Rama</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/rAmAyaNam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/rAmAyaNam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/rAmAyaNam/actions/workflows/build.yml"><img src="https://github.com/vishvAsa/rAmAyaNam/actions/workflows/build.yml/badge.svg"> Built </a> on 2025 Sep 1 12:10:03 UTC. (<a href="http://google.com/search?q=12%3a10%3a03%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
